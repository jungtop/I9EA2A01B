༄༅། །ཁང་སར་བསྟན་པའི་དབང་ཕྱུག་གི་གསུང་འབུམ་བཞུགས་སོ། །
༄༅།།བཀྲ་ཤིས་པད་མའི་གླེགས་བམ་བཞུགས་སོ།།
༄༅། །ཟངས་མདོག་དཔལ་རིའི་སྨོན་ལམ་གྱི་བསྡུས་འགྲེལ་རྣམ་གྲོལ་ནོར་བུའི་ཐེམ་སྐས་ཞེས་བྱ་བ་བཞུགས་སོ། །
༄༅། །རྒྱལ་ཀུན་གསང་གསུམ་ཡེ་ཤེས་སྒྱུ་མའི་འཕྲུལ། །ངོ་མཚར་རྨད་བྱུང་འཇིགས་བྲལ་རྡོ་རྗེའི་
སྐུར། །རྩོད་ལྡན་སྙིགས་མའི་མགོན་དུ་ཡོངས་བཞེངས་པ། །གྲུབ་བརྒྱའི་གཙུག་རྒྱན་པདྨ་ཀཱ་རར་
འདུད། །དེ་ལ་འདིར་ཨོ་རྒྱན་པདྨའི་རྒྱལ་ཚབ་ཏུ་མངའ་གསོལ་བའི་རང་རེ་དམུ་རྒོད་སྙིགས་མའི་སྐྱེ་འགྲོ་རྣམས་
འདུལ་ཕྱིར་བསམ་བཞིན་དུ་སྤྲུལ་བའི་ཟློས་གར་མངོན་མཁན་སློབ་ཆོས་གསུམ་སྙིགས་མའི་མགོན།     
༄༅། །མཚན་སྙན་དབྱར་གྱི་རྔ་གསང་ཕྱོགས་བཅུའི་ཐ་གྲུ་ཀུན་ཏུ་ཡོངས་སུ་ཁྱབ་པ་དེ་ཉིད་ཀྱི་ཟབ་གཏེར་ནམ་མཁའ་མཛོད་ཀྱི་དགོངས་ཀློང་
ནས་རྡོལ་བའི། ཟངས་མདོག་དཔལ་རིའི་གསང་ལམ་ཞེས་བྱ་བ་དེ་ཉིད་མདོར་བསྡུས་ཙམ་ཞིག་ཞུ་བར་བྱེད་པ་ལ། དེའང་དུས་གསུམ་རྒྱལ་
བ་རྣམས་ཀྱི་ཞིང་ཁམས་བསམ་གྱིས་མི་ཁྱབ་པ་སྣ་ཚོགས་སུ་བཀོད་པའི་ཚུལ་ནི། སྤྱིར་ན་གདོད་མའི་གཞི་དབྱིངས་སྐུ་དང་ཡེ་ཤེས་འདུ་
འབྲལ་མེད་པར་ནང་གསལ་གྱི་སྐུ་གསུམ་ཟེར་བ་དེ། དུས་གསུམ་རྒྱལ་བ་རྣམས་ཀྱི་དགོངས་པ་ཆོས་སྐུ་ཐིག་ལེ་ཉག་གཅིག་ཏུ་འཁྱིལ་ཞིང་
སངས་རྒྱས་པའི་གནས་མཚན་རྟོག་གཉིས་སྣང་གིས་མ་གོས་པ་མི་གཡོ་མི་འགྱུར་ལྷུན་འབྱམས་རྫོགས་པ་ཆེན་པོའི་ཀློང་ན་གདུལ་བྱ་དང་འདུལ་
བྱེད་ཀྱི་རྣམ་པ་མེད་ཀྱང་། ངོ་བོ་རང་བཞིན་ཐུགས་རྗེའི་རང་མདངས་མ་འགགས་པའི་རྐྱེན་གྱིས། དཔེར་ན་ཉི་མ་དང་ཉི་མའི་ཟེར་མདངས་བཞིན་
དུ་སྐུ་གསུང་ཐུགས་མི་ཟད་པ་རྒྱན་གྱི་འཁོར་ལོའི་རྣམ་པར་འཕྲུལ་ནས་ཐུགས་རྗེས་གང་ལ་གང་འདུལ་གྱི་ཚུལ་དུ་སྐུ་གསུམ་ཞིང་ཁམས་སྣ་ཚོགས་
སུ་བཀོད་པ་ནི། ནོར་བུ་རིན་པོ་ཆེ་ལས་འདོད་དགུ་ལྷུན་གྲུབ་ཏུ་འབྱུང་བ་ལྟ་བུ་ཡིན་ནོ། །དེའང་ཆོས་སྐུའི་འོག་མིན་འོད་གསལ་རྡོ་རྗེ་སྙིང་པོའི་ཞིང་
ཁམས་ཆོས་དབྱིངས་བསམ་གྱིས་མི་ཁྱབ་པའི་གནས་སུ་སྟོན་པ་ཕུན་སུམ་ཚོགས་པ་གདོད་མའི་མགོན་པོ་ཀུན་ཏུ་བཟང་པོ། ཆོས་ཕུན་སུམ་ཚོགས་
༄༅། །པ་རང་བཞིན་རྫོགས་པ་ཆེན་པོ། འཁོར་ཕུན་སུམ་ཚོགས་པ་རང་བྱུང་གི་ཡེ་ཤེས་རྒྱ་མཚོའི་ཚོགས། དུས་ཕུན་སུམ་ཚོགས་པ་དུས་བཞི་
རྫོགས་འཕོ་འགྱུར་མེད་པ། འདི་ནི་ཆོས་སྐུའི་ཞིང་ཁམས་ཞེས་བྱ་བ་ཉིད་ཡིན་པར་གསུངས་ནི་རེད། དེ་ནས་ཆོས་ཀྱི་སྐུ་ལས་གཟུགས་ཀྱི་སྐུའི་རྣམ་
པར་འཕྲོ་ཚུལ་ནི། ཆོས་སྐུ་རིན་པོ་ཆེའི་གསང་བའི་སྦུབས་རྡོལ་ནས་ནང་དབྱིངས་ཀྱི་གདངས་ཕྱི་གསལ་དུ་ཤར་བ་ནི། དཔེར་ན་ཤེལ་ལ་ཉི་འོད་
ཕོག་པ་ལྟར་དག་པའི་གདུལ་བྱ་ལ་རང་བཞིན་ལྷུན་གྲུབ་ཀྱི་ལོངས་སྐུར་འཆར་ཚུལ་ནི། གནས་ཕུན་སུམ་ཚོགས་པ་ཚངས་པ་རྔ་སྒྲའི་ཞིང་ཁམས་
རང་བཞིན་སྟུག་པོ་བཀོད་པ། སྟོན་པ་ཕུན་སུམ་ཚོགས་པ་རིགས་ལྔ་གངས་ཆེན་འཚོ། ཆོས་ཕུན་སུམ་ཚོགས་པ་ཐེག་པ་ཆེན་པོ། འཁོར་ཕུན་སུམ་
ཚོགས་པ་ཉིད་ལས་མི་གཞན་པ། དུས་ཕུན་སུམ་ཚོགས་པ་རྟག་པ་རྒྱུན་གྱི་འཁོར་ལོར་འཆར་བ་ནི་ལོངས་སྐུའི་འོག་མིན་ནམ་ལོངས་སྐུའི་ཞིང་
ཁམས་ཡིན་ནོ། །དེ་ལས་སྤྲུལ་སྐུའི་ཞིང་ཁམས་ཀྱི་རྣམ་པར་འཕྲོ་ཚུལ་ནི། ཐུགས་རྗེ་ཀུན་ཁྱབ་ཡེ་ཤེས་ཀྱི་རོལ་རྩལ་དུ་ཤར་བའི་ཆ་ནས་གནས་
ཕུན་སུམ་ཚོགས་པ་ཚངས་ཆེན་གྱི་ཞིང་ཁམས། སྟོན་པ་ཕུན་སུམ་ཚོགས་པ་གང་འདུལ་གྱི་སངས་རྒྱས་སྤྲུལ་བའི་སྐུ། འཁོར་ཕུན་སུམ་ཚོགས་པ་
རིགས་ཅན་གསུམ་སོགས་དང་། ཆོས་ཕུན་སུམ་ཚོགས་པ་ཐེག་པ་སྣ་ཚོགས། དུས་ཕུན་སུམ་ཚོགས་པ་དུས་མ་ངེས་པ་གདུལ་བྱ་དང་མཐུན་པ།
སྲིད་པ་ཇི་སྲིད་བར་འགྲོ་དོན་མཛད་པ་ནི་སྤྲུལ་སྐུའི་འོག་མིན་ནམ་སྤྲུལ་སྐུའི་ཞིང་ཁམས་ཞེས་བྱ་བ་ཡིན་ནོ། །དེ་ལྟར་སྐུ་གསུམ་གྱི་ཞིང་ཁམས་
༄༅། །སུམ་བརྩེགས་དང་ནང་གསེས་ཀྱི་དགུ་བརྩེགས་སོགས་ཡོད་ཀྱང་དེ་ཐམས་ཅད་ཀྱང་ཨོ་རྒྱན་གུ་རུ་ཉིད་ཀྱི་ཡེ་ཤེས་མི་ཟད་པ་རྒྱན་གྱི་འཁོར་
ལོའི་སྤྲིན་བཀོད་པ་ཡིན་པས་ན་པདྨ་ཀུན་ཏུ་འཆང་ཞེས་པའི་མཚན་དུ་གྲགས་པར་གསུངས་སོ། །དེའང་གུ་རུ་ཉིད་ཀྱི་ཞལ་ནས། དུས་གསུམ་རྒྱལ་
བ་ཀུན་གྱི་འཕྲིན་ལས་བདག༔ མཉམ་མེད་ཀུན་བཟང་རྡོ་རྗེ་འཆང་ཆེན་པོ༔ སྤྲུལ་བའི་སྐུར་སྣང་ཐུགས་རྗེ་སྟོབས་ཆེན་ལྡན༔ ཞེས་གསུངས་པ་ལྟར་
གུ་རུ་པདྨ་འབྱུང་གནས་ཐུགས་རྗེ་སྟོབས་ཆེ་བའི་དབང་གིས་གདུལ་དཀའ་ལོག་འདྲེན་གྱི་རིགས་འདུལ་པའི་ཕྱིར་དང༌། རྡོ་རྗེ་ཐེག་པའི་བསྟན་པ་
སྤེལ་བའི་ཕྱིར་དུ་ཕྱོགས་བཅུའི་སངས་རྒྱས་ཐམས་ཅད་ཀྱི་བྱིན་རླབས་ཕྲིན་ལས་ནུས་མཐུ་ཐམས་ཅད་གཅིག་ཏུ་བསྡུས་ནས་མཚན་ལའང་པདྨ་བཛྲ།
མཚོ་སྐྱེས་རྡོ་རྗེ། རྡོ་རྗེ་གྲོ་ལོད་སོགས་ཀྱི་རྣམ་པར་བྱོན་ནས་ཆོས་སྙན་བརྒྱུད་སོགས་ཕུན་སུམ་ཚོགས་པ་ལྔ་ལྡན་གྱིས་གཞི་བཟུང་། མཛད་པ་
དབང་དྲག་གི་སྒོ་ནས་གསང་སྔགས་ཟབ་མོའི་བསྟན་པ་སྤེལ་བ་ཡིན་ལ་ཁྱད་པར་དུ་གཞུང་གི་དགོངས་དོན་ལྟར་གསུང་པདྨའི་རིགས་ཀྱི་ཞིང་
ཁམས་སུམ་བརྩེགས་ཀྱི་མངའ་བདག་ཡིན་ཚུལ་ནི། གྲུབ་དབང་པདྨ་བཛྲ་བའི་ཞལ་ནས། སྔོན་འབྱུང་གདོད་མའི་གཞི་ལ་འཁོར་འདས་གཉིས། །
མཁྱེན་པ་དང་པོའི་དུས་འདིར་རང་བྱུང་གི །འབྲས་བུ་ལྷུན་གྲུབ་ཆེན་པོར་སངས་རྒྱས་པའི། །དཔལ་ལྡན་པདྨ་ལས་སྐྱེས་དེ་ལ་འདུད། །ཅེས་
གསུངས་པ་ལྟར་ཡེ་ཐོག་མ་ནས་མངོན་པར་བྱང་ཆུབ་ཏེ་གནས་ཕུན་སུམ་ཚོགས་པ་འོག་མིན་བདེ་བ་ཆེན་པོའི་ཞིང་ཁམས། སྟོན་པ་ཕུན་སུམ་
༄༅། །ཚོགས་པ་ཆོས་སྐུ་འོད་མི་འགྱུར་བའམ་ཚེ་དཔག་མེད། འཁོར་ཕུན་སུམ་ཚོགས་པ་རང་དང་རྒྱུད་ཐ་མི་དད་པའི་ཚེ་ལྷ་རྒྱལ་བ་རིགས་ལྔ་
སོགས་པདྨ་རིགས་ཀྱི་ལྷ་ཚོགས། ཆོས་ཕུན་སུམ་ཚོགས་པ་ཨ་ཏི་ཡོ་ག་ཆོས་ཉིད་བསམ་གྱིས་མི་ཁྱབ་པའི་ཆོས། དུས་ཕུན་སུམ་ཚོགས་པ་དུས་
གསུམ་དུས་མེད་རྣམ་པར་དག་པ་ནི་ཆོས་སྐུའི་ཞིང་ཁམས་ཀྱི་ཆགས་ཚུལ་ཡིན། དེ་ནས་ཡེ་ཤེས་ཆེན་པོའི་རོལ་བ་ལོངས་སྐུའི་ཞིང་ཁམས་ནི། །
ཕྱོགས་བཅུའི་གདུལ་བྱ་དག་པ་རྣམས་ཀྱི་ངོར་གནས་ཕུན་སུམ་ཚོགས་པ་འོག་མིན་གཉིས་པ་དག་པའི་ཞིང་མཆོག་པོ་ཊ་ལ། སྟོན་པ་ཕུན་སུམ་
ཚོགས་པ་ལོངས་སྐུ་ཐུགས་རྗེ་ཆེན་པོ། འཁོར་ཕུན་སུམ་ཚོགས་པ་ས་མཐོན་པོ་ན་གནས་པའི་སེམས་དཔའ་དང་སེམས་མ་ལྷ་ཀླུ་མི་ཡི་རིག་འཛིན་
དང་ཐེག་པ་ཆེན་པོའི་རིགས་སྣ་ཚོགས། ཆོས་ཕུན་སུམ་ཚོགས་པ་མདོ་སྔགས་ཟུང་འཇུག་གི་དགོངས་དོན་བརྡ་ཐབས་ཀྱིས་སྟོན་པའི་རིག་འཛིན་
བརྡ་བརྒྱུད། དུས་ཕུན་སུམ་ཚོགས་པ་རྟགས་པར་རྒྱུན་གྱི་འཁོར་ལོ་ནི་ལོངས་སྐུའི་ཞིང་ཁམས་ཀྱི་ཆགས་ཚུལ་ཡིན་ནོ། །དེ་ནས་ཐུགས་རྗེ་འགག་པ་
མེད་པ་ཆུ་སྣོད་དུ་ཟླ་གཟུགས་ཤར་བ་བཞིན་དུ་སྤྲུལ་སྐུའི་ཞིང་ཁམས་ནི་གནས་ཕུན་སུམ་ཚོགས་པ་རྔ་ཡབ་པདྨ་འོད་ཀྱི་ཞིང་ཁམས། སྟོན་པ་ཕུན་
སུམ་ཚོགས་པ་གུ་རུ་མཚོ་སྐྱེས་རྡོ་རྗེ། འཁོར་ཕུན་སུམ་ཚོགས་པ་པདྨའི་རིག་འཛིན་དཔའ་བོ་དང་དཔའ་མོ་མི་མིན་ཡེ་ཤེས་ཀྱི་མཁའ་འགྲོ་མ་རྣམས་
ཀྱི་ཚོགས། ཆོས་ཕུན་སུམ་ཚོགས་པ་ཟབ་གསང་རྡོ་རྗེ་ཐེག་པའི་སྒྲ་དབྱངས་ཞལ་ནས་སྙན་དུ་བརྒྱུད་པའི་གང་ཟག་སྙན་བརྒྱུད། དུས་ཕུན་སུམ་
༄༅། །ཚོགས་པ་རྟག་པ་རྒྱུན་མི་ཆད་པར་བཞུགས་པ་ནི་སྤྲུལ་སྐུའི་ཞིང་ཁམས་ཀྱི་ཆགས་ཚུལ་ཡིན། དེ་ལྟ་བུའི་སྐུ་གསུམ་གྱི་ཞིང་ཁམས་རྣམས་
ཀྱང་བསྐྱེད་རྫོགས་རྣལ་དུ་འབྱོར་ཞིང་སྣང་སྲིད་དག་པ་རབ་འབྱམས་སུ་ཤར་བའི་རྣལ་འབྱོར་བའི་སྣང་ངོར་གཞལ་ན། ཕྱི་རྔ་ཡབ་དཔལ་རི་སྐུ་
གསུམ་གྱི་ཞིང་ཁམས། ནང་གང་དུ་འདུག་པའི་གནས་ཡུལ་སྐུ་གསུམ་གྱི་སྣང་བ། གསང་བ་སྙིང་དབུས་རང་རིག་སྐུ་གསུམ་གྱི་ཡེ་ཤེས་ཡིན་ནོ། ། 
དེ་འདྲའི་གང་ཟག་དེ་ལ་ནི་ཟངས་མདོག་དཔལ་གྱི་རི་བོ་པདྨ་འོད་ཀྱི་ཕོ་བྲང་དང་ནམ་ཡང་འདུ་འབྲལ་མེད་པ་ཡིན་ནོ། །དེ་ནི་གར་བཞུགས་དག་པ་
རབ་འབྱམས་བདེ་བ་ཆེ། །ཞེས་གསུངས་པ་ལྟར་རོ། །སྤྱིར་ན་ཟངས་མདོག་དཔལ་རིའི་སྨོན་ལམ་འདི་ལ་དོན་གྱི་སྨོན་ལམ་དང་། སེམས་ཀྱི་སྨོན་
ལམ་ཚིག་གི་སྨོན་ལམ་དང་གསུམ་ཡོད་དེ། སྣོད་བཅུད་སྐུ་གསུམ་གྱི་དཀྱིལ་འཁོར་ཡིན་པ་ལ་ཡིན་པར་ངེས་ཤེས་གསལ་བའི་ངང་ནི་དོན་གྱི་སྨོན་
ལམ་དང་། ཟངས་མདོག་དཔལ་གྱི་རི་བོ་པདྨ་འོད་ཀྱི་ཕོ་བྲང་དུ་སྐྱེ་བར་སྨོན་པ་ནི་སེམས་ཀྱི་སྨོན་ལམ་ཡིན། སྨོན་ལམ་གྱི་ངག་ཚིག་དང་མཐུན་
པར་བརྗོད་པ་ནི་ཚིག་གི་སྨོན་ལམ་མོ། །སྤྱིར་ཨོ་རྒྱན་གྱི་རྒྱལ་པོ་པདྨ་འབྱུང་གནས་དེ་ཉིད་མི་མཇེད་འཇིག་རྟེན་གྱི་ཞིང་འདིར་བྱོན་པར་ལུང་བསྟན་
པ་ནི། མདོ་ལས། རྟག་པ་སུན་འབྱིན་ང་ནི་མྱ་ངན་འདས། །ཆད་ལྟ་བསལ་ཕྱིར་ལོ་ནི་བཞི་གཉིས་ན། །མདངས་ལྡན་དྲི་མེད་པདྨའི་སྡོང་པོ་ལས།
ཡ་མཚན་མཆོག་བརྙེས་རྒྱལ་བའི་སྐུ་རྙེད་དོ། །ཞེས་དང༌། མདོ་སྡེ་མྱང་འདས་ལས། ང་ནི་ཡོངས་སུ་མྱ་ངན་འདས། ཁྱེད་རྣམས་མྱ་ངན་མ་བྱེད་
༄༅། །ཅིག །མདངས་ལྡན་དྲི་མེད་མཚོ་དཀྱིལ་དུ། །ང་ལས་ལྷག་པའི་སྐྱེས་བུ་མཆོག །པདྨ་འབྱུང་ཞེས་བྱ་བ་འབྱུང་། །ཞེས་གསུངས་པ་ལྟར་
མཉམ་མེད་ཐུབ་པའི་དབང་པོས་ཀྱང་ཁོང་ལས་ལྷག་པ་ནི་སློབ་དཔོན་པདྨ་འབྱུང་གནས་ཡིན་ཞེས་རྡོ་རྗེའི་ལྗགས་ཀྱིས་ལན་གྲངས་དུ་མར་བ
སྔགས་པ་ཡིན་ནོ། །དེས་ན་སློབ་དཔོན་པདྨ་འབྱུང་གནས་འདི་ཉིད་ན་སྐུ་གསུམ་ཞིང་གི་སྟོན་པ་ཐམས་ཅད་ཀྱི་སྤྱི་གཟུགས་གཅིག་ཏུ་ཤར་བའམ་
སྣང་བ་ཡིན་ཏེ། ཀུན་མཁྱེན་ཀློང་ཆེན་པའི་ཞལ་ནས། བདེ་བ་ཅན་ན་འོད་དཔག་མེད་དེ་རི་བོ་ཏ་ལར་སྤྱན་རས་གཟིགས། །འཛམ་བུའི་གླིང་
འདིར་པདྨ་རྒྱལ་པོ་འགྲོ་ལ་ཐ་དད་སྣང་གྱུར་ཀྱང་། །སྐུ་གསུམ་མཛད་པའི་ངོ་བོ་གཅིག་སྟེ་དཔལ་ལྡན་སངས་རྒྱས་པདྨ་སྐྱེས། །གངས་ཅན་འགྲོ་ལ་
ལྷག་པར་བརྩེ་བའི་ཐུགས་རྗེ་མངའ་བ་དེ་ལ་འདུད། །ཅེས་དང་། གུ་རུ་ཉིད་ཀྱི་ཞལ་ནས་ཀྱང་། སྔོན་ཚེ་སྣང་བ་མཐའ་ཡས་འོད་དཔག་མེད། །རི་
བོ་ཏ་ལར་མགོན་པོ་སྤྱན་རས་གཟགས། །དྷ་ན་ཀོ་ཤར་པདྨ་བྱུང་གནས་ང་། །མཚོན་ཚུལ་ཙམ་ལ་གསུམ་དུ་སྣང་གྱུར་ཀྱང་། །དོན་ལ་དབྱེར་མེད་
སོ་སོར་ཐ་མི་དད། །ཆོས་དབྱིངས་གནས་སུ་ཀུན་ཏུ་བཟང་པོ་དང༌། །སྟུག་པོ་བཀོད་པར་རྡོ་རྗེ་འཆང་ཆེན་པོ། །རྡོ་རྗེ་གདན་དུ་ཐུབ་པ་ཆེན་པོ་
ཉིད། །གཉིས་མེད་པདྨ་ང་རུ་ལྷུན་གྱིས་གྲུབ། །ཅེས་གསུངས་པ་ལྟར་གུ་རུ་པདྨ་འབྱུང་གནས་འདི་ཉིད་ནི་དུས་གསུམ་གྱི་ཞིང་ཁམས་རབ་འབྱམས་
ཀྱི་བདག་པོ་ཡིན་པས་ཞིང་ཁམས་ཐམས་ཅད་པདྨ་ཐོད་ཕྲེང་གཅིག་གིས་གདུལ་ཞིང་ཡིན་པར་གསུངས་སོ། །དེ་ལྟར་ཟངས་མདོག་དཔལ་རིའི་ཞིང་
༄༅། །དུ་སྐྱེས་པའི་སྨོན་ལམ་འདི་ལ། ཐོག་མར་དགེ་བ། བར་དུ་དགེ་བ། ཐ་མར་དགེ་བ་དང་ས་བཅད་གསུམ་ལས། དང་པོ་ལ་གཉིས། མཚན་
དོན་དང་། གསོལ་བ་གདབ་པའོ། །དང་པོ་ནི། ཟངས་མདོག་དཔལ་རིའི་སྨོན་ལམ་དཔལ་རིའི་གསང་ལམ་བཞུགས་སོ། །དེའང་དུས་གསུམ་རྒྱལ་
བ་རྣམས་དང་གུ་རུ་ཨོ་རྒྱན་ཆེན་པོའི་བྱིན་རླབས་ལ་བརྟེན་ནས་རྩོལ་མེད་རང་བྱུང་ཡེ་ཤེས་ཀྱི་བཀོད་པའི་ཞིང་ཁམས་ཟངས་མདོག་དཔལ་རི་
མཁའ་སྤྱོད་པདྨ་འོད་ཅེས་བྱ་བའི་ཞིང་ཁམས་དེར་སྐྱེ་བའི་སྨོན་འདུན་ལམ་དུ་བྱས་པ་སྤྱི་དང་། བྱེ་བྲག་ཏུ་དཔལ་རིའི་གསང་ལམ་ཞེས་དེ་ལྟ་བུའི་
དཔལ་རིའི་ཞིང་དུ་ཐོགས་པ་མེད་པར་སྐྱེ་བྱེད་ཀྱི་མྱུར་ལམ་མམ་གསང་ལམ་ཡིན་པས་ན་གསང་ལམ་ཞེས་དང༌། དེ་ལྟ་བུའི་སྨོན་ལམ་ཁྱད་པར་དུ་
འཕགས་པ་ཞིག་འདི་ན་ཡོད་དོ་ཞེས་པའི་དོན་ནི་བཞུགས་སོ། །འདི་ལྟར་སྨོན་ལམ་གྱིས་མཚམས་སྦྱོར་བྱས་ན་འགྲུབ་ངེས་ཡིན་ཏེ། ཇི་སྐད་དུ། །
ཆོས་རྣམས་ཐམས་ཅད་རྐྱེན་བཞིན་ཏེ། །འདུན་པའི་རྩེ་ལ་རབ་ཏུ་གནས། །གང་གིས་སྨོན་ལམ་གང་བཏབ་པ། །དེ་འདྲའི་འབྲས་བུ་ཐོབ་པར་
འགྱུར། །ཞེས་གསུངས་སོ། ། ༈ གཉིས་པ་གསོལ་བ་འདེབས་པ་དངོས་ནི། ཨོཾ་ཨཱ༔ཧཱུྃ་བཛྲ་གུ་རུ་པདྨ་སིདྡྷི་ཧཱུྃ། ཞེས་རིགས་སྔགས་ཀྱི་རྒྱལ་བོས་
དྲངས་ཏེ་གསོལ་བ་རྩེ་གཅིག་ཏུ་བཏབ་པའི་དགོས་པ་ནི་རྔ་ཡབ་པདྨ་འོད་ཀྱི་ཞིང་ཁམས་སུ་སྐྱེ་བའི་རྒྱུ་མ་ནོར་པ་ཡིན་པ་དང་འགལ་རྐྱེན་བར་ཆད་
ཐམས་ཅད་སེལ་བ་དང༌། མཐུན་རྐྱེན་བསམ་པའི་དོན་ཐམས་ཅད་བདེ་བླག་ཏུ་འགྲུབ་པའི་དགོས་པ་ཡོད་དེ་ཨོ་རྒྱན་ཆེན་པོ་ཉིད་ཀྱི་ཞལ་ནས།
༄༅། །བཛྲ་གུ་རུ་ལན་གཅིག་བརྗོད་པ་ཡིས༔ དེ་ལ་གཟུགས་མཆིས་འཛམ་གླིང་སྣོད་དུ་ཆུང༔ འདི་ཉིད་མཐོང་ཐོས་དྲན་པའི་སེམས་ཅན་ཀུན།
རིག་འཛིན་ཕོ་མོའི་གྲལ་དུ་འཁོད་པར་ངེས༔ ཞེས་གསུངས་སོ། །འདིའི་འབྲུ་དོན་ནི། ཨོཾ་ཨཱ་ཧཱུྃ་ཞེས་པ་ནི། ཨོཾ་ནི་སྐུ་རྡོ་རྗེ། ཨཱནི་གསུང་རྡོ་རྗེ། ཧཱུཾ་
ནི་ཐུགས་རྡོ་རྗེར་གོ་དགོས། བཛྲ་སྤངས་རྟོགས་བྲལ་བ་ཆོས་ཀྱི་སྐུ། གུ་རུ་ངེས་པ་ལྔ་ལྡན་ལོངས་སྤྱོད་རྫོགས་སྐུ། པདྨ་སྣ་ཚོགས་འགྲོ་འདུལ་སྤྲུལ་
བའི་སྐུ། སིདྡྷི་ནི་མཆོག་དང་ཐུན་མོང་གི་དངོས་གྲུབ། ཧཱུྃ་ནི་ད་ལྟ་ཉིད་དུ་སྩོལ་ཅིག་ཅེས་པ་ལ་གོ་དགོས། འདིའི་ཕན་ཡོན་ནི། ཨོཾ་ཨཱ་ཧཱུྃ་ནི་གདོད་
མའི་མགོན་པོ་ཀུན་ཏུ་བཟང་པོའི་ཞིང་ཁམས་སུ་འཕོ་བའི་རྒྱུ་རུ་འགྱུར། བཛྲ་ཞེས་པ་ཤར་ཕྱོགས་མངོན་པར་དགའ་བ་རྡོ་རྗེ་སེམས་དཔའི་ཞིང་
ཁམས་སུ་འཕོ་བའི་རྒྱུ་རུ་འགྱུར། གུ་རུ་ལྷོ་ཕྱོགས་དཔལ་དང་ལྡན་པ་རིན་ཆེན་འབྱུང་ལྡན་གྱི་ཞིང་ཁམས་སུ་འཕོ་བའི་རྒྱུ་རུ་འགྱུར། པདྨ་ནུབ་
ཕྱོགས་བདེ་བ་ཅན་འོད་མཐའ་ཡས་ཀྱི་ཞིང་ཁམས་སུ་འཕོ་བའི་རྒྱུ་རུ་འགྱུར། སིདྡྷི་བྱང་ཕྱོགས་ལས་རབ་རྫོགས་པ་དོན་ཡོད་གྲུབ་པའི་ཞིང་ཁམས་
སུ་འཕོ་བའི་རྒྱུ་རུ་འགྱུར། ཧཱུྃ་ནི་དབུས་ཕྱོགས་སྟུག་པོ་བཀོད་པ་རྣམ་པར་སྣང་མཛད་ཀྱི་ཞིང་དུ་འཕོ་བའི་རྒྱུ་རུ་འགྱུར་བ་སོགས་རྒྱས་པར་གཞན་དུ་
༈ གཉིས་པ་བར་དུ་དགེ་བ་སྨོན་ལམ་དངོས་ལ་གསུམ་ལས། གླེང་གཞི་སྐུ་གསུམ་ལུགས་འབྱུང་གིས་མདོར་བསྟན་པ། གླེང་བསླང་ཞིང་ཞིང་
༄༅། །ཁམས་ཡིད་ལ་བྱེད་པ་རྒྱས་པར་བཤད་པ། སྨོན་ལམ་དུས་སུ་འགྲུབ་པར་སྨོན་པའི་དོན་བསྡུ་པའོ། །དང་པོ་ནི། རང་བཞིན་རྣམ་དག་བློ་
བྲལ་གཉུག་མའི་སྦུབས༔ དེའང་དོན་ཟངས་མདོག་དཔལ་རིའི་ཞིང་ཁམས་དེ་བདེན་གྲུབ་རང་མཚན་དུ་གྲུབ་པ་ཞིག་མ་ཡིན་པར་ནང་དབྱིངས་དོན་
གྱི་འོག་མིན་ཞེས་ཕུན་སུམ་ཚོགས་པ་ལྔ་ལྡན་གྱི་རྣམ་པ་ཅན་གདོད་ནས་རང་བཞིན་རྣམ་པར་དག་པ་བློ་རྟོག་སྤྲོས་པའི་མཚན་མ་ཀུན་དང་བྲལ་
བའི་གཉུག་མའི་ཡེ་ཤེས་མི་འགྱུར་བདེ་བ་ཆེན་པོའི་སྦུབས་ཀློང༌། ཆོས་སྐུ་ཁྱབ་བརྡལ་གྱི་ཞིང་ཁམས་དེ་ཉིད་ཡིན་པས་ན་བློ་བྲལ་གཉུག་མའི་
སྦུབས། གསལ་མདངས་འགག་མེད་བདེ་སྟོང་ལོངས་སྐུའི་རྩལ༔ སྤྲུལ་སྐུའི་ཞིང་ཁམས་མི་མཇེད་བཀོད་པའི་ཆ༔ ཟངས་མདོག་དཔལ་གྱི་རི་བོར་
སྐྱེ་བར་ཤོག༔ དེ་ལྟ་བུའི་གཉུག་མའི་ཀློང་ཆེན་པོ་དེ་ཉིད་གསལ་སྟོང་གཉིས་སུ་མེད་པའི་བདག་ཉིད་ཅན་ཞིག་ཡིན་པས་ན་འོད་གསལ་གྱི་རང་།
མདངས་འགག་པ་མེད་པ་ལས་ལྷུན་གྲུབ་བདེ་སྟོང་གཉིས་སུ་མེད་པའི་ངེས་པ་ལྔ་ལྡན་ལོངས་སྐུའི་ཞིང་ཁམས་ཀྱི་རྣམ་རོལ་དུ་ཤར་བ་ཡིན་ནོ། །
རྩལ་ལས་དཔེར་ན་ཉི་མ་དང་ཉི་མའི་འོད་ཟེར་བཞིན་དུ་ཤར་བ་སྤྲུལ་སྐུའི་ཞིང་ཁམས་ནི། དེའང་མཆོག་གི་སྤྲུལ་སྐུ་ཐུབ་པ་རྣམ་སྣང་གངས་ཆེན་
འཚོ་ཡི་ཕྱག་མཉམ་བཞག་གི་པདྨའི་སྡོང་པོར་ཞིང་ཁམས་ཉི་ཤུ་རྩ་ལྔ་བརྩེགས་མའི་ཚུལ་དུ་ཡོད་པའི་ནང་ནས་ཐུགས་ཀའི་ཐད་ཀྱི་ཞིང་ཁམས་ནི་
མི་མཇེད་འཇིག་རྟེན་གྱི་བཀོད་པའི་ཞིང་ཁམས་ཏེ་ཞིང་ཁམས་གཞན་ལས་ཁྱད་དུ་འཕགས་པ་ཀུན་བཟང་ཐུགས་ཀྱི་བསྟན་པ་དར་བའི་གནས།
༄༅། །གསང་ཆེན་རྡོ་རྗེ་སྙིང་པོའི་ལམ་ལ་བརྟེན་ན་ཚེ་གཅིག་ལུས་གཅིག་ལ་ཟུང་འཇུག་གི་གོ་འཕང་ཐོབ་ཐུབ་པའི་གནས་ཁྱད་པར་ཅན་འདི་ཉིད་
ཡིན་ལ། །དེའི་བྱེ་བྲག་གི་ཆ་རྒྱ་གར་རྡོ་རྗེ་གདན་གྱི་ནུབ་ཕྱོགས། ཨོ་རྒྱན་ཡུལ་གྱི་ནུབ་བྱང་ལྷོ་ནུབ་འོ་མ་ཅན་གྱི་རྒྱ་མཚོ། མེ་ཏོག་ཨུ་དུམ་ཝ་རའི་
གེ་སར་ལས་གུ་རུ་མཚོ་སྐྱེས་རྡོ་རྗེ་འདི་ཉིད་རྫུས་སྐྱེས་ཐོལ་བྱུང་གི་ཚུལ་དུ་སྐུ་བལྟམས། འཛམ་གླིང་བྱེ་བ་ཕྲག་བརྒྱ་སོགས་སུ་བྱོན་ནས་གང་འདུལ་
གྱི་མཛད་པ་བསམ་གྱིས་མི་ཁྱབ་པ་བསྟན། ཁྱད་པར་དུ་ཨོ་རྒྱན་མཁའ་འགྲོ་དྷ་མ་ཐ་ལའི་ཕོ་བྲང༌། རྒྱ་གར་དང་འགྲོ་ལྡིང་། བོད་ཡུལ་དང་བལ་
ཡུལ། རྒྱ་ཧོར་དང་ལི་འཇང་སོགས་གནས་ཡུལ་ཀུན་ཏུ་སྤྲུལ་བསྒྱུར་སྣ་ཚོགས་མཛད། མཚན་ལའང་པདྨ་རྒྱལ་པོ་དང་། པདྨ་ཐེག་མཆོག་རྩལ།
རིགས་ལྡན་པདྨ་དཀར་པོ། པདྨ་བཛྲ། པདྨ་ས་ར་ཧ་སོགས་རྫུ་འཕྲུལ་མཚན་གྱི་གུ་རུ་ཉེར་ལྔ། སྤྲུལ་བའི་གུ་རུ་མཚན་བརྒྱད། འགྲོ་འདུལ་གྱི་གུ་རུ་
དྲུག་ལ་སོགས་པའི་སྒོ་ནས་ཐུགས་རྗེ་ཚད་མེད་པས་མི་དང་མི་མ་ཡིན་གྱི་འགྲོ་བ་མཐའ་དག་གི་དོན་དཔག་ཏུ་མེད་པ་མཛད་དོ། །ད་དུང་ཡང་ཇི་
སྲིད་འཁོར་བ་མ་སྟོངས་ཀྱི་བར་དེ་སྲིད་དུ་འགྲོ་དོན་མཛད་པའི་ཕྱིར་དུ་འཇའ་ལུས་འཕོ་བ་ཆེན་པོའི་སྐུར་བཞེངས་ཏེ་ད་ལྟ་རྔ་ཡབ་གླིང་གི་རཀཱ་སྲིན་
པོ་རྣམས་འདུལ་བའི་ཕྱིར་དུ་དཔལ་རི་པདྨ་འོད་དུ་མངོན་སུམ་དུ་བཞུགས་སོ། །དེས་ན་རྗེས་འཇུག་བདག་ཅག་རྣམས་ཟངས་མདོག་དཔལ་གྱི་རི་
བོར་སྐྱེས་ནས། ཕ་བླ་མ་གུ་རུ་པདྨ་རྒྱལ་པོའི་ཞལ་གྱི་དཀྱིལ་འཁོར་མཇལ།གསུང་ཚངས་དབྱངས་ཀྱི་ཆོས་སྒྲ་ལ་ཉན། ཐུགས་མཉམ་པ་ཉིད་ཀྱི་ཡེ་
༄༅། །ཤེས་དང་དབྱེར་མེད་དུ་འདྲེས་པར་ཤོག་ཅིག་ཅེས་སྨོན་ལམ་གྱིས་མཚམས་སྦྱར་བའོ། ། ༈ གཉིས་པ་གླེང་བསླང་ཞིང་ཞིང་ཁམས་ཡིད་ལ་
བྱེད་པ་རྒྱས་པར་བཤད་པ་ལ་གསུམ། ཕྱི་གཞན་སྣང་སྤྲུལ་སྐུའི་ཟངས་མདོག་དཔལ་རི་ལ་སྐྱེ་བར་སྨོན་པ། ནང་རང་སྣང་ལོངས་སྐུའི་དཔལ་རི་ལ་
གནས་པར་སྨོན་པ། གསང་བ་གཞི་དབྱིངས་ཆོས་སྐུའི་ཟངས་མདོག་དཔལ་རི་ལ་གྲོལ་བར་སྨོན་པའོ། །དང་པོ་ལ། ཕུན་སུམ་ཚོགས་པ་ལྔ་ལྡན་
གསུམ་སྟེ། སྤྲུལ་སྐུའི་སྤྲུལ་སྐུར་སྨོན་པ། སྤྲུལ་སྐུའི་ལོངས་སྐུར་སྨོན་པ། སྤྲུལ་སྐུའི་ཆོས་སྐུར་སྨོན་པའོ། །དང་པོ་ལ་བཞི། ཕྱོགས་རྔ་ཡབ་གླིང་།
གནས་དཔལ་རི། རྟེན་གཞལ་ཡས་ཁང་། བརྟེན་པ་ལྷ་ཚོགས་སོ། །དང་པོ་ནི། འཛམ་གླིང་ས་ཡི་ལྟེ་བ་རྡོ་རྗེ་གདན༔ དུས་གསུམ་རྒྱལ་བས་ཆོས་
འཁོར་བསྐོར་བའི་གནསཿ དེ་ཡི་ནུབ་བྱང་རྔ་ཡབ་ལངྐའི་གླིང་༔ ཟངས་མདོག་དཔལ་གྱི་རི་བོར་སྐྱེ་བར་ཤོག༔ ཡུལ་ཕྱོགས་ནི་ལྷོ་རྒྱལ་འཛམ་བུའི་
གླིང་ལས་ཀྱི་ས་པ་འདི་ཡི་དབུས་སམ་ལྟེ་བ་ནི་རྒྱ་གར་རྡོ་རྗེ་གདུན་ཞེས།བསྐལ་བཟང་སངས་རྒྱས་སྟོང་རྩ་སོགས་དུས་གསུམ་གྱི་རྒྱལ་བ་རྣམས་
འཚང་རྒྱ་ཞིང་ཆོས་འཁོར་བསྐོར་བར་བྱ་བའི་གནས་ཡུལ་དབུས་ཁྱད་པར་ཅན་ཡིན། རྒྱ་གར་རྡོ་རྗེ་གདན་དེ་ཡི་ནུབ་བྱང་མཚམས་ན་རྔ་ཡབ་
ལངྐའི་གླིང་འདི་ཉིད་ཡོད། བོད་གངས་ཅན་གྱི་ལྗོངས་འདི་ཡི་ལྷོ་ནུབ་ཀྱི་མཚམས། སྐུ་འཁྲུངས་པའི་ཡུལ་དང་ཉེ་བ་ཡིན་ཏེ། ལྷོ་ནུབ་རྔ་ཡབ་གླིང་
ཕྲན་སྲིན་པོའི་ཡུལཿ ཞེས་དང། ལྷོ་ནུབ་ཟངས་མདོག་དཔལ་རིར་བགྲོད་པའི་སྨོན་ལམ་ཤེལ་གྱི་ཐེམ་སྐས་ལས། བྷོ་ཌའི་ཡུལ་ལྗོངས་འདི་ཡི་ལྷོ་
༄༅། །ནུབ་ཕྱོགས། །གནས་ཆེན་རྡོ་རྗེ་གདན་གྱི་ནུབ་བྱང་མཚམས། །རྔ་ཡབ་གླིང་ཕྲན་སྲིན་ཡུལ་ལིང་ཀའི་གླིང༌། །ཟངས་མདོག་དཔལ་གྱི་རི་
བོར་སྐྱེ་བར་ཤོག །ཅེས་དང་། གུ་རུ་ཉིད་ཀྱི་ཞལ་ནས། འདི་ནས་ཉི་མ་ལྷོ་ནུབ་མཚམས་ཤེད་ན༔ གནས་ཆེན་རྡོ་རྗེ་གདན་གྱི་ནུབ་བྱང་མཚམས༔
རྔ་ཡབ་གླིང་ཕྲན་ཟ་བྱེད་སྲིན་པོའི་ཡུལཿ ཞེས་གསུངས་པ་དེར་སྲིན་པོ་ལིངྒ་པུ་རིའི་གྲོང་ཁྱེར་སྣ་ཚོགས་ཆགས་ཡོད་པས་ན་ལིང་ག་བརྩེགས་པའི་
དུར་ཁྲོད་ཅེས་ཀྱང་ཟེར་རོ། །དེའང་སྔོན་དུས་གསུམ་རྒྱལ་བ་རྣམས་ཀྱིས་རྟ་ཕག་ཡབ་ཡུམ་གྱི་སྐུར་བཞེངས་ནས་མ་ཏྲཾ་རུ་ཏྲ་བསྒྲལ་སྐབས་རུ་ཏྲའི་
རྫས་བརྒྱད་དེ་གསང་སྔགས་བྱོན་པའི་གནས་བརྒྱད་དུ་བྱིན་གྱིས་རླབས་པ་ཡིན་ཏེ། གུ་རུ་རིན་པོ་ཆེའི་ཞལ་ནས། སྔོན་གྱི་བསྐལ་བ་དང་པོ་འདས་
པའི་དུསཿ མ་ཏྲཾ་རུ་ཏྲ་བསྒྲལ་བའི་རྫས་བརྒྱད་ལཿ གསང་སྔགས་བྱོན་པའི་གནས་བརྒྱད་བྱིན་གྱིས་རླབས༔ ཙིཏྟ་ཨོ་རྒྱན་གནས་སུ་བབས་པ་ལས༔
ཞེས་དང༌། སྨོན་ལམ་ཤེལ་གྱི་ཐེམ་སྐས་ལས། སྔོན་ཚེ་རྒྱལ་ཀུན་རྟ་ཕག་བསྐུར་བཞེངས་ནས། །རུ་ཏྲའི་རྫ་ས་བརྒྱད་གནས་སུ་བསྒྱུར་པའི་ཚེ། ། །
ཙིཏྟ་ཨོ་རྒྱན་དཔལ་རིར་བྱིན་གྱིས་བརླབས། །ཞེས་གསུངས་པ་ལྟར་རུ་ཏྲའི་རྫས་བརྒྱད་དེ་གསང་སྔགས་བྱོན་པའི་གནས་བརྒྱད་དུ་བྱིན་གྱིས་
རླབས་པའི་ཚུལ་ནི། མགོ་བོ་སིངྒ་ལའི་ཡུལ། ལག་གཡས་ཐོ་ཀར་ཡུལ། ལག་གཡོན་ལི་ཡི་ཡུལ། རྐང་གཡས་བལ་བོའི་ཡུལ། རྐང་གཡོན་ཁ་
ཆེའི་ཡུལ། སྙིང་ཨོ་རྒྱན་ཡུལ། ནང་རོལ་ཟ་ཧོར་ཡུལ། སྙིགས་མ་མ་ག་དྷའི་ཡུལ་སྟེ་སོ་སོར་བརྒྱད་དུ་བབས་པས་དུར་ཁྲོད་བརྒྱད་དུ་གྱུར་བའི་ནང་
༄༅། །ཚན་གྱི་ཙིཏྟ་སྙིང་དེ་ཨོ་རྒྱན་གྱི་གནས་སུ་བྱིན་གྱིས་རླབས་པའི་ཟངས་མདོག་དཔལ་གྱི་རི་བོ་པདྨ་འོད་དུ་སྐྱེས་པར་ཤོག་ཅིག ཅེས་སོ། །
༈ གཉིས་པ་གནས་ཀྱི་རི་ནི། བཀོད་པ་ལྷུན་གྲུབ་ཙིཏྟའི་ས་འཛིན་སྤོརཿ རྩ་བ་གདེངས་ཅན་འཇོག་པོའི་ཐོད་དུ་འཆང༔ དེ་ལྟ་བུའི་གླིང་དེའི་
གནས་ཀྱི་བཀོད་པའམ་ཆགས་ཚུལ་ནི་རང་བཞིན་ལྷུན་གྱིས་གྲུབ་པ་ཙིཏྟ་སྙིང་གི་དབྱིབས་ཅན། རི་རྒྱལ་ཆེན་པོ་ཁ་ཏོག་ཟངས་ཀྱི་མདོག་ལྟར་བ
དམར་པོ་བཀྲག་མདངས་འོད་དུ་འཚེར་བ་དབང་གི་མདོག་ཅན་གྱི་བརྡ་རྟགས་ཚངས་པའི་ས་འཛིན་ནམ་རི་བོ་སྤོ་ཤིན་ཏུ་མཐོན་པོ། རི་རྒྱལ་དེའི་
 རྩ་བ་ཀླུ་སྦྲུལ་མགོའི་གདེངས་ཀ་ཅན་གྱི་རྒྱལ་བོ་འཇོག་པོའི་ཕོ་བྲང་གི་སྟེང་དུ་ཟུག་ནས་ཕོ་བྲང་གི་ཐོད་རྒྱན་གྱི་ཚུལ་དུ་འཆང་བ་ལྟ་བུ་རྐེད་པར་
ལུས་མེད་མཁའ་འགྲོས་ཚོགས་འཁོར་བསྐོར༔ ཟངས་མདོག་དཔལ་གྱི་རི་བོ་དེའི་རྐེད་པ་ནི་མ་ཚོགས་མཁའ་འགྲོ་བྱེ་བའི་གྲོང་ཁྱེར་གྱིས་མཛེས་
ཤིང་ལྟ་ན་སྡུག་པའི་ཉམས་ཀྱིས་བརྗིད་པའི་ཚུལ་དུ་ཡོད་པ། མི་དང་མི་མིན་གྱི་ཡེ་ཤེས་མཁའ་འགྲོ་མ་རྣམས་དང་ནམ་མཁའི་ལུས་ཅན་དང་ལུས་
མེད་ཡེ་ཤེས་རང་སྣང་ལས་བྱུང་བའི་མ་མོ་མཁའ་འགྲོའི་ཚོགས་རྣམས་ཀྱིས་ཚོགས་ཀྱི་འཁོར་ལོ་བསྐོར་ཏེ་མཛེས་པའི་གར་འཁྲབ། སྙན་པའི་གླུ་
དབྱངས་ལེན། བདེ་སྟོང་གི་ཡེ་ཤེས་ཆེན་པོའི་ཉམས་རྩལ་རྒྱས་བཞིན་བཞུགས་པའོ། །རྩེ་མོ་གཟུགས་ཁམས་བསམ་གཏན་སྙེག་པ་ལྟའི༔ ཟངས་
མདོག་དཔལ་གྱི་རི་བོར་སྐྱེ་བར་ཤོག༔ དཔལ་གྱི་རི་བོ་དེའི་རྩེ་མོ་ནི་གཟུགས་ཁམས་བསམ་གཏན་དང་པོའི་གནས་སུ་སྙེག་པ་ལྟ་བུའི་ཤིན་ཏུ་
༄༅། །མཐོ་ཞིང་རབ་ཏུ་བརྗིད་པའི་ཚུལ་དུ་ཡོད་པ། གུ་རུ་ཉིད་ཀྱི་ཞལ་ནས། ཟངས་མདོག་དཔལ་གྱི་རི་བོ་ཙིཏྟའི་དབྱིབས༔ རྩ་བ་ཀླུ་ཡི་རྒྱལ་
པོའི་གནས་སུ་ཟུག༔ རྐེད་པ་ལྷུན་ཆགས་མཁའ་འགྲོའི་གནས་ན་བརྗིད༔ རྩེ་མོ་ཚངས་པའི་འཇིག་རྟེན་སྙེག་པ་འདྲ༔ ཞེས་དང༌། སྨོན་ལམ་ཤེལ་
གྱི་ཐེམ་སྐས་ལས། གནས་ཀྱི་ཆགས་ཚུལ་དཔའ་བོའི་སྙིང་གི་དབྱིབསཿ རྩ་བ་ཀླུ་ཡུལ་རྐེད་པ་མཁའ་འགྲོའི་གནསཿ རྩེ་མོ་གཟུགས་ཁམས་ལྷ་ཡི་
ཡུལ་དུ་བསྙེགསཿ ཟངས་མདོག་དཔལ་གྱི་རི་བོར་སྐྱེ་བར་ཤོག༔ ཅེས་སོ། །དེ་ལྟ་བུའི་ཟངས་མདོག་དཔལ་གྱི་རི་བོ་པདྨ་འོད་ཀྱི་ཕོ་བྲང་དུ་སྐྱེས་།
བར་ཤོག་ཅིག ༈ གསུམ་པ་རྟེན་གཞལ་ཡས་ཁང་ནི། རི་རྒྱལ་དེ་ཡི་རྩེ་མོར་གཞལ་མེད་ཁང་༔ རི་ཡི་རྒྱལ་བོ་ཟངས་མདོག་དཔལ་གྱི་རི་བོ་དེ་ཡི་
རྩེ་མོ་ན་རྒྱ་ཁྱོན་སོགས་གཞལ་དུ་མེད་པ་བློས་བསམ་པའི་ཡུལ་ལས་འདས་པ་ལྟ་བུའི་ཁང་བཟང་ཆེན་པོ་རིན་པོ་ཆེ་སྣ་ཚོགས་ཀྱི་འོད་མདངས་
ཕྱོགས་བཅུར་འཕྲོ་ཞིང་གཞལ་ཡས་ཁང་ཆེན་པོ་མིག་གིས་མཐོང་བ་ཙམ་གྱིས་མི་རྟོག་ཡེ་ཤེས་ངང་གིས་རྒྱས་པའི་གནས། ཤར་ཕྱོགས་ཤེལ་ལ་ལྷོ་
ཕྱོགས་བཻ་ཌཱུརཡ༔ ནུབ་ཕྱོགས་རཱ་ག་བྱང་ཕྱོགས་ཨིནྡྲ་ནི༔ ཕྱི་ནང་བར་མེད་ཟང་ཐལ་དབང་གཞུའི་མདངསཿ ཟངས་མདོག་དཔལ་གྱི་རི་བོར་སྐྱེ་
བར་ཤོག༔ དེ་འདྲའི་གཞལ་ཡས་ཁང་དེའི་ཤར་ཕྱོགས་ནི་རིན་པོ་ཆེ་ཤེལ་གྱི་རི་བོ་ལ་ཉི་ཟེར་འབུམ་གྱིས་འཁྱུད་པ་ལྟ་བུ་འོད་ཟེར་དཀར་པོ་གསལ་
འཚེར་གྱི་མདངས་དང་ལྡན་པ། ལྷོ་ཕྱོགས་བཻཌཱུརྱའི་རི་བོ་ལ་ཉི་ཟེར་འབུམ་གྱིས་འཁྱུད་པ་ལྟ་བུ། ནུབ་ཕྱོགས་པདྨ་ར་གའི་རི་བོ་ལ་ཉི་ཟེར་འབུམ་
༄༅། །གྱིས་འཁྱུད་པ་ལྟ་བུའི་འོད་མདངས་དམར་པོ་གསལ་འཚེར་གྱི་མདངས་དང་ལྡན་པ། བྱང་ཕྱོགས་རིན་པོ་ཆེ་ཨིནྡྲ་ནི་ལའི་རི་བོ་ལ་ཉི་ཟེར་
འབུམ་གྱིས་འཁྱུད་ལྟ་བུའི་འོད་མདངས་ལྗང་གུ་གསལ་འཚེར་མིག་གིས་མི་བཟོད་པ་ལྟ་བུའོ། །དེའང་ཇི་སྐད་དུ། གུ་རུ་ཉིད་ཀྱི་ཞལ་ནས། དཔལ་
གྱི་རི་བོ་འབར་པའི་རྩེ་མོ་ན༔ ཤར་ཕྱོགས་ཤེལ་དཀར་ལྷོ་ཕྱོགས་བཻཌུརྱ༔ ནུབ་ཕྱོགས་རྭ་ག་བྱང་ཕྱོགས་ཨིནྡྲའི་མདོག༔ ཕྱི་ནང་མེད་པར་གསལ་
བའི་གཞལ་ཡས་ཁང་༔ ཞེས་དང༌། དཔལ་རིའི་སྨོན་ལམ་ཤེལ་གྱི་ཐེམ་སྐས་ལས། ཡེ་ཤེས་ལྔ་ལས་གྲུབ་པའི་གཞལ་ཡས་ཁང་༔ ཤར་ཕྱོགས་
ཤེལ་དཀར་ལྷོ་ཕྱོགས་བེཌུརྱ༔ ནུབ་ཕྱོགས་རྭ་ག་བྱང་ཕྱོགས་ཨིནྡའི་མདོག༔ ཕྱི་ནང་ཁོར་ཡུག་དབང་གཞུའི་དྲ་བས་འཁྱུད༔ ཅེས་གསུངས་པ་ལྟ་
བུའི་ཞིང་ཁམས་དེའི་ཕྱི་ནང་བར་གསུམ་མ་དག་པའི་ས་རྡོ་ལྟ་བུའི་གདོས་བཅས་ཀྱི་རྣམ་པ་སྤུ་ཙམ་ཡང་མེད་པར་ཡེ་ཤེས་ལྔ་མཚོན་པའི་བརྡ་
རྟགས་འཇའ་ཚོན་ཁ་དོག་ལྔ་ལྡན་ནམ་ཟངས་ཐུལ་དབང་པོའི་གཞུ་རིས་ཀྱི་མདངས་འོད་ལམ་ལམ་འབར་ཞིང་བཀྲག་མདངས་ཤིན་ཏུ་འཚེར་བ།
དེ་ལྟ་བུའི་ཟངས་མདོག་དཔལ་གྱི་རི་བོ་པདྨ་འོད་ཀྱི་ཕོ་བྲང་དུ་སྐྱེ་བར་ཤོག་ཅིག ཁྱམས་དང་གྲུ་ཆད་གློ་འབུར་འཇའ་རིས་འཁྱིལ༔ གཞལ་ཡས་
ཁང་དེའི་ནང་ཁྱམས་ནི་རྫུ་འཕྲུལ་གྱི་རྐང་པ་བཞི་མཚོན་པའི་བརྡ་རྟགས་སུ་ཁྱམས་བཞི་དང༌། གྲུ་ཆད་བཞིའང་དྲན་པ་ཉེ་བར་བཞག་པ་བཞིའི་
བརྡ་དོན་ཚང་བ། ཡང་དག་པའི་སྤོང་བ་བཞི་ཚང་པའི་བརྡ་རྟགས་སུ་གློ་འབུར་བཞི་སྟེ། འཕྲིན་ལས་བཞི་མཚོན་པའི་རྟགས་སུ་ཕྱོགས་བཞི་ཕྱོགས་
༄༅། །མདོག་འཇའ་ཚོན་འོད་ཁྱིམ་གྱི་གུར་ཁང་རིས་སུ་འཁྱིལ་ནས་ཡོད་པ། འདོད་སྣམ་ཕ་གུ དེའང་འདོད་སྣམ་ཞེས་པ་ནི། འདོད་ཡོན་མ་
སྤངས་རྒྱན་དུ་རོལ་བའི་བརྡ་རྟགས་སུ་རྩིགས་པའི་ཕྱི་རོལ་ན་འདོད་ཡོན་གྱི་སྣམ་བུ་ཁ་དོག་བྱུ་རུའི་མདོག་ལྟར་དམར་པོ་གསལ་འཚེར་གྱི་མདངས་
འོད་འཕྲོ་བ་ལ་འདོད་སྣམ་ཟེར། ཕ་གུ་ནི་རྩིགས་པའི་སྟེང་ན་སེམས་ཉིད་མི་འགྱུར་བ་མཚོན་བྱེད་ཀྱི་བརྡ་རྟགས་སུ་ཁ་དོག་སེར་པོ་གསེར་གྱི་
མདངས་འོད་ལམ་ལམ་འཕྲོ་བ་དེ་ལ་ཕ་གུ་ཟེར། དྲ་བ་དྲྭ་ཕྱེད་དང༌ དེའི་སྟེང་དང་བར་མཚམས་སྟོང་པ་རྣམས་སུ་བྱང་ཆུབ་ཀྱི་ཡན་ལག་བདུན་
མཚོན་བྱེད་ཀྱི་རྟགས་སུ་དྲྭ་བ་དང་དྲྭ་ཕྱེད་རིན་པོ་ཆེ་སོགས་མུ་ཏིག་གི་འཕྱང་འཕྲུལ་སྣ་ཚོགས་ཀྱི་ངོས་ལ་ཉི་ཟླའི་རླུང་བསྐྱོད་དང༌། མདའ་ཡབ་
ཕུབ་ཆུང་བཅས་པ་ཕྱིར་འཕྱང་བའི་ཚུལ་དུ་ཡོད་པ། ཤར་བུ་མདའ་ཡབ་སྒོ་རྒྱན་རྟ་བབས་ཅན༔ དེའང་ཤར་བུ་ནི་རིན་པོ་ཆེ་ཤེལ་གྱི་མདོག་ལྟར་ཁ་
ཏོག་ཤིན་ཏུ་དཀར་བ་དབྱིབས་སྤྱི་བླུག་གི་མགོ་ཐུར་དུ་བསྟན་པ་ལྟ་བུའི་ཕྲེང་བ་ཚར་དུ་དངར་བ་བཞིན་དུ་བསྒྲིགས་ཡོད་པ་དེ་ལ་ཤར་བ་ཟེར།
མདའ་ཡབ་ཀྱི་སྟེང་ན་སྟོབས་ལྔ་མཚོན་པའི་བརྡ་རྟགས་སུ་པུ་ཤུད་མཆོད་རྟེན་བརྩེགས་པ་ལྟ་བུ་བསྒྲིགས་ཡོད་པ་དང༌། སྒོ་བཞིའི་འགྲམ་ན་ཀ་བ་
གཉིས་གཉིས་ཀྱིས་བཏེགས་པའི་རྟ་རྐང་དང་ཆུ་སྐྱེས་སོགས་སྒོ་རྒྱན་རྟ་བབས་བརྒྱད་ཡོད་པས་རྣམ་པར་ཐར་བ་བརྒྱད་མཚོན་ནོ། །ཆོས་འཁོར་
གདུགས་ཏོགདེའང་བདེན་པ་བཞི་མཚོན་དོན་ལ་རི་དྭགས་ཆོས་ཉན་ཆོས་འཁོར་དང་ཐུགས་སྙིང་རྗེ་ཆེན་པོའི་བསིལ་གྲིབ་ཀྱིས་འགྲོ་བ་སེམས་ཅན་
༄༅། །རྣམས་ཀྱི་སྡུག་བསྔལ་གྱི་ཚ་གདུང་སྐྱོབ་པའི་ཕྱིར་དུ་བསིལ་གདུགས་ཆེན་པོ་གུར་ཁྱིམ་གྱི་ཚུལ་དུ་ཡོད། ཏོག་ཅེས་པ་རྒྱལ་བ་ཐམས་ཅད་ཀྱི་
ཐུགས་རང་རིག་ཡེ་ཤེས་ཆེན་པོའི་ཀློང་དུ་འཁྱིལ་པའི་རྟགས་སུ་རྡོ་རྗེ་རིན་པོ་ཆེའི་ཏོག་དང་བཅས་པ། གཞན་ཡང་ཟུར་བཞི་ལ་མི་ནུབ་པའི་རྒྱལ་
མཚན་ཆེན་པོ་བཞི་དང་གསེར་གྱི་བ་དན་འཕྱང་བའི་མགུལ་མཚམས་ན། རིན་པོ་ཆེའི་དྲིལ་བུ་དང་གཡེར་ཁ། ཟར་ཚག ལྡ་ལྡི་དང་རིན་པོ་ཆེའི་
ཙོང་ཙོང་དང་། ཉི་ཟླའི་ཚར་ཚར་རྔ་ཡབ་དང་ནོར་བུའི་རྒྱན་སོགས་ལྷ་ཀླུ་མི་ཡི་རྒྱན་རྣམ་པ་སྣ་ཚོགས་ཀྱིས་བརྒྱན་ཞིང་དབུས་ཀྱི་རྡོ་རྗེ་ནོར་བུའི་ཏོག་
ནས་རྟ་བབས་ཀྱི་བར་དུ་དེ་འདྲའི་རྒྱན་ཐམས་ཅད་ཀྱིས་བརྒྱན་པའི་སྒྲ་སྙན་ཡིད་དུ་འོང་བ་སྣ་ཚོགས་ཕྱོགས་བཅུར་སྒྲོག་པས་ཡིད་རང་དབང་མེད་
པར་འགུགས་པའི་གནས་ཡིན་ནོ། །བརྡ་དོན་རྟགས་རྫོགས་པའི༔ ཟངས་མདོག་དཔལ་གྱི་རི་བོར་སྐྱེ་བར་ཤོག༔ དེའང་བརྡ་དོན་རྟགས་གསུམ་ནི་
གཞི་དུས་ཀྱི་ཡོན་ཏན་མཚོན་པས་ན་རྟགས་ཞེས་དང༌། ལམ་དུས་ཀྱི་ཡོན་ཏན་མཚོན་པས་ན་བརྡ། འབྲས་དུས་ཀྱི་ཡོན་ཏན་མཚོན་པས་ན་དོན་
ཞེས་བྱ་བར་གསུངས་སོ། །དེ་ལྟ་བུའི་བརྡ་དོན་རྟགས་གསུམ་རྫོགས་པའི་ཟངས་མདོག་དཔལ་གྱི་རི་བོ་པདྨ་འོད་ཀྱི་ཕོ་བྲང་དེ་རུ་སྐྱེ་བར་ཤོག་ཅིག
དཔག་བསམ་ལྗོན་པའི་ཤིང་དང་བདུད་རྩིའི་ཆུ༔ ནེའུ་གསིང་སྨན་ལྗོངས་དྲི་བསུང་འཐུལ་བའི་ཁྲོད༔ དེ་ལྟ་བུའི་གཞལ་ཡས་ཁང་དེའི་སྒོ་བཞིའི་
འགྲམ་གཡས་གཡོན་དང་ཕྱི་ཁྱམས་ཀྱི་ཁོ་ར་ཁོར་ཡུག་རྣམས་སུ་རིན་པོ་ཆེ་སྣ་ཚོགས་ལས་གྲུབ་པའི་དཔག་བསམ་ལྗོན་པའི་ཤིང་སྣ་ལོ་སྡོང་པོ་མེ་
༄༅། །ཏོག་གི་ཚོགས་ཀྱིས་མཛེས་པར་བརྒྱན་པ་དང༌། མཚམས་མཚམས་སུ་བདུད་རྩི་ཡན་ལག་བརྒྱད་ལྡན་གྱི་ཆུ་མཚོ་ཤིན་ཏུ་མཛེས་པར་
འཁྱིལ་བ་དང་། ནེའུ་གསིང་སྨན་ལྗོངས་སོགས་ཏེ་ནེའུ་གསིང་ངམ་སྤང་ལྗོངས་ཐམས་ཅད་རྨ་བྱའི་མགྲིན་པ་ལྟ་བུའི་ལྗང་མདངས་གསལ་བས་ཡིད་
དབང་མེད་དུ་འགུགས་ཤིང༌། དེའི་ནང་དུ་མེ་ཏོག་འབྲས་བུ་སྣ་ཚོགས་ཀྱིས་བརྒྱན་པའི་སྨན་ལྗོངས་ལ་བསེར་བུའི་རླུང་གིས་བསྐྱོད་ཚེ་དྲི་བསུང་
ཞིམ་པོ་ཕྱོགས་བཅུར་འཐུལ་པའི་ཁྲོད་ན། དྲང་སྲོང་རིག་འཛིན་བྱ་ཚོགས་བྷྲ་མ་རས༔ ཐེག་གསུམ་ཆོས་ཀྱི་སྒྲ་དང་བརྡ་གླུ་སྒྱུརཿ ཟངས་མདོག་
དཔལ་གྱི་རི་བོར་སྐྱེ་བར་ཤོག༔ དེ་ལྟ་བུའི་སྤང་ལྗོངས་དགའ་བའི་ཁྲོད་ན་བརྟུལ་ཞུགས་གྲུབ་པའི་དྲང་སྲོང་རིག་པ་འཛིན་པ་རྣམས་བདེ་སྟོང་
ཉམས་ཀྱིས་མྱོས་པའི་ཟབ་གསང་ཆོས་ཀྱི་འབེལ་གཏམ་སྣ་ཚོགས་སྒྲོག་པ་དང་སྤྲུལ་བའི་བྱ་ཚོགས་ཏེ། ཀ་ལ་པིང་ཀ ཁུ་བྱུག ནེ་ཙོ། རི་སྐེགས་
སོགས་ཀྱིས་དམ་པའི་ཆོས་ཀྱི་སྒྲ་དབྱངས་སྙན་པོར་སྒྲོག་པ། མེ་ཏོག་སྣ་ཚོགས་ཀྱི་དབུས་སུ་བྷྲ་མ་རའམ་རྐང་དྲུག་བུང་བའི་ཚོགས་རྣམས་ཀྱིས་
འཕུར་ལྡིང་བྱེད་ཅིང་བདེན་བཞིའི་ཆོས་ཀྱི་སྒྲའི་དྲུག་འགྱུར་སྒྲོག་པ་དང༌། ཤིང་དང་ཆུ་མཚོ་སོགས་ཀྱི་སྒྲ་ཐམས་ཅད་ཀྱང་ཕྱི་ཀུན་འབྱུང་རྒྱུ་ཡི་ཐེག་
པ། ནང་དཀའ་ཐུབ་རིག་བྱེད་ཀྱི་ཐེག་པ། གསང་བ་དབང་བསྒྱུར་ཐབས་ཀྱི་ཐེག་པ་སྟེ་ཐེག་པ་གསུམ་གྱི་ཆོས་ཀྱི་སྒྲ་དང་མི་ཤིགས་གཉུག་མ་དོན་
གྱི་བརྡ་གླུ་ཆོས་ཉིད་རང་བྱུང་མགུར་དབྱངས་ཀྱི་ཚུལ་དུ་སྒྱུར་བའོ། །དེའང་ཇི་སྐད་དུ་གུ་རུ་ཉིད་ཀྱི་ཞལ་ནས། དཔག་བསམ་ཤིང་དང་བདུད་རྩིའི་
༄༅། །ཆུ་མིག་དང་༔ འཇའ་ཚོན་སྣ་ལྔས་ཕྱི་ནང་སྤྲིན་ལྟར་གཏིབས༔ མེ་ཏོག་པདྨའི་འོད་ཀྱིས་བར་སྣང་ཁེངསཿ གནས་དེ་དྲན་པ་ཙམ་གྱིས་བདེ་
ཆེན་ཐོབ༔ ཅེས་དང་། སྨོན་ལམ་ཤེལ་གྱི་ཐེམ་སྐས་ལས། ཁོར་ཡུག་ཀུན་ཏུ་དཔག་བསམ་ལྗོན་ཤིང་དང་༔ བདུད་རྩིའི་ཁྲུས་རྫི་ང་ནེའུ་གསིང་སྐྱེད་
ཚལ་དབུས༔ སྤྲུལ་བའི་རི་སྐྱེས་མཛེས་པའི་སྤུ་སྡུག་དང་༔ མགྲིན་བཟང་གཉིས་སྐྱེས་ཚོགས་ཀྱིས་ཆོས་སྒྲ་སྒྲོག ཅེས་སོ། །དེ་ལྟ་བུའི་ཟངས་
མདོག་དཔལ་གྱི་རི་བོར་སྐྱེ་བར་ཤོག་ཅིག ཅེས་གནས་ཕུན་སུམ་ཚོགས་པ་ཡིད་ལ་བྱེད་པའོ། ། ༈ བཞི་བ་བརྟེན་པ་ལྷ་ཚོགས་ནི། ཕོ་བྲང་
གཞལ་མེད་ཆེན་པོའི་ལྟེ་བ་ལ༔ རིན་ཆེན་ཟུར་བརྒྱད་པདྨ་ཉི་ཟླའི་སྟེང༔ དེ་ལྟ་བུའི་ཕོ་བྲང་བློས་གཞལ་དུ་མེད་པའི་གཞལ་ཡས་ཁང་ཆེན་པོ་དེ་ཡི་
དབུས་སམ་ལྟེ་བ་ལ་རིན་པོ་ཆེ་ཟུར་བརྒྱད་ཀྱི་ཁྲི་ཡངས་ཤིང་རྒྱ་ཆེ་ལ་དཔང་མཐོ་བའི་སྟེང་དུ་མེ་ཏོག་པདྨ་དཀར་དམར་མཐིང་གསུམ་འདབ་མ་
སྟོང་ལྡན་གསུམ་བརྩེགས་ཀྱི་ཡང་སྟེང་ཉི་མ་དང་ཟླ་བའི་གདན་གྱི་སྟེང་དུ། བདེ་གཤེགས་ཀུན་འདུས་རང་བྱུང་པདྨ་འབྱུང་༔ སྐུ་གསུམ་རིགས་
འདུས་འཇའ་ཟེར་ཀློང་ན་བཞུགས༔ ཟངས་མདོག་དཔལ་གྱི་རི་བོར་སྐྱེ་བར་ཤོག༔ དུས་གསུམ་གྱི་བདེ་བར་གཤེགས་པ་ཀུན་གྱི་མཁྱེན་བརྩེ་ནུས་
གསུམ་གྱི་ཡོན་ཏན་གཅིག་ཏུ་འདུས་པའི་བདག་ཉིད་ཅན་རང་བྱུང་སྤྲུལ་སྐུ་པདྨ་འབྱུང་གནས་དེ་ཉིད་སྐུ་གསུམ་རིགས་འདུས་ཀྱི་རྣམ་པར་འཇའ་
ཟེར་འོད་ཕུང་འཁྲིགས་པའི་ཀློང་ན་སྐུ་མཚན་དཔེ་གསལ་རྫོགས་ཀྱི་རང་བཞིན་ལྷང་ངེ་། གསུང་གྲག་སྟོང་རྡོ་རྗེའི་རང་བཞིན་ལྷན་ནེ། ཐུགས་
༄༅། །གསལ་སྟོང་ཡེ་ཤེས་རྣམ་མཁྱེན་གྱི་རང་བཞིན་ལྷམ་མེར་བཞུགས་ཡོད་པའོ། །དེ་ནི་སྟོན་པ་ཕུན་སུམ་ཚོགས་པ་ཡིན་ནོ། །དེ་ཡང་ཇི་སྐད་
དུ། ང་བསྒྲུབ་སངས་རྒྱས་ཐམས་ཅད་བསྒྲུབས༔ ང་མཐོང་སངས་རྒྱས་ཐམས་ཅད་མཐོང་༔ ང་ནི་བདེ་གཤེགས་འདུས་པ་ཡིན༔ ཞེས་དང་། པདྨ་
གར་དབང་འཆི་མེད་གཡུང་དྲུང་གླིང་བའི་གཏེར་ལུང་ལས། བདག་ཉིད་རྩ་བ་གསུམ་གྱི་དངོས༔ མཚོ་ལས་སྐྱེས་པའི་རྡོ་རྗེའི་སྐུ༔ སྒྱུ་འཕྲུལ་དྲྭ་བའི་
ཚུལ་འཆང་བསཿ མོས་པ་དང་མཚུངས་གསོལ་འདེབས་ན༔ དེ་དང་མཐུན་པའི་དངོས་གྲུབ་སྟེརཿ ཞེས་དང་། གུ་རུ་རིན་པོ་ཆེའི་རྡོ་རྗེའི་གསུང་
ལས། རང་བྱུང་པདྨ་ཞེས་བྱར་གྲགས་པ་དང་༔ སངས་རྒྱས་སྣང་བ་མཐའ་ཡས་ཐུགས་ལས་སྤྲུལ༔ འཕགས་པ་སྤྱན་རས་གཟིགས་དབང་གསུང་གི་
འོད༔ མཁའ་འགྲོ་ཡོངས་ཀྱི་མིང་པོ་དཔའ་བོའི་རྒྱལ༔ དུས་གསུམ་རྒྱལ་བ་ཀུན་གྱི་ཕྲིན་ལས་བདག༔ མཉམ་ཉིད་ཀུན་བཟང་རྡོ་རྗེ་འཆང་ཆེན་པོ༔
ཞེས་དང་། དད་གུས་མོས་གདུང་ཅན་གྱི་སྐྱེ་འགྲོ་ལ། །སངས་རྒྱས་གཞན་ལས་བདག་ཉིད་ཐུགས་རྗེ་མྱུར། །ཁམས་གསུམ་འཁོར་བའི་སེམས་ཅན་
མ་ཟད་པར། །པདྨ་འབྱུང་གནས་ཐུགས་རྗེ་ཟད་མི་འགྱུར། །ཞེས་དང་། རིགས་བརྒྱ་རིགས་ལྔ་གསང་ཆེན་རིགས་གཅིག་ཏུ ཕྱོགས་བཅུའི་སངས་
རྒྱས་མ་ལུས་འདུས་པའི་སྐུ༔ ཨོ་རྒྱན་འགྲོ་བའི་མགོན་པོ་པདྨ་འབྱུང་༔ རིགས་འདུས་རྒྱལ་བ་མཆོག་ལ་ཕྱག་འཚལ་ལོ༔ ཞེས་གསུངས་པ་ལྟར་
ཀུན་འདུས་ཡིད་བཞིན་ནོར་བུའི་ཡེ་ཤེས་སྐུའི་རྣམ་པ་ཡིན་ཏེ། ཇི་སྐད་དུ། ཞི་རྒྱས་དབང་དྲག་དོན་ལ་དགོངས་པའི་ཕྱིར༔ སྐུ་མདོག་ཕྱག་མཚན་
༄༅། །རྒྱན་རྣམས་མ་ངེས་ཀྱང་༔ ཉི་མ་སྟོང་གི་འོད་ལས་གཟི་མདངས་ཆེ༔ རི་རྒྱལ་ལྷུན་པོ་བས་ཀྱང་བརྗིད་རེ་ཆེཿ ཡ་མཚན་སྤྲུལ་བའི་སྐུ་ལ་
གསོལ་བ་འདེབས༔ ཞེས་བྱ་བར་གསུངས་སོ། །དེ་ལྟ་བུའི་གུ་རུ་མཚོ་སྐྱེས་རྡོ་རྗེ་ཡེ་ཤེས་ཀྱི་འོད་ལུས་ཁྲོ་འཛུམ་མཚན་དཔེའི་གཟི་བྱིན་མཆོག་ཏུ་
འབར་བའི་ཞལ་བཟང་དེ་ད་ལྟ་ཉིད་དུ་མཇལ་ན་ཅི་མ་རུང་སྙམ་པའི་ཟངས་མདོག་དཔལ་གྱི་རི་བོར་སྐྱེ་བར་ཤོག་ཅིག་ཅེས་སྨོན་ལམ་གྱིས་
མཚམས་སྦྱར་བའོ། །གང་གི་ཟབ་གསལ་བདེ་ཆེན་ཡེ་ཤེས་རྩལ༔ སྟོང་ཉིད་སྙིང་རྗེར་ཤར་བའི་སྒྱུ་འཕྲུལ་ལསཿ ཕྱོགས་བཅུ་ཀུན་དང་ཁྱད་པར་
བོད་ཡུལ་དུ༔ སྤྲུལ་བ་བྱེ་བ་ཕྲག་བརྒྱ་བར་མེད་འགྱེད༔ ཟངས་མདོག་དཔལ་གྱི་རི་བོར་སྐྱེ་བར་ཤོག༔ གུ་རུ་པདྨ་འབྱུང་གནས་གང་གི་ཐུགས་ཀྱི་
དགོངས་པ་ཟབ་གསལ་གཉིས་སུ་མེད་པའི་བདེ་བ་ཆེན་པོ་རང་བྱུང་གི་ཡེ་ཤེས་འོད་གསལ་བའི་ངང་ལས་ནམ་ཡང་གཡོ་འགུལ་མེད་ཀྱང་གདངས་
རྩལ་གྱི་ཡེ་ཤེས་མ་འགགས་པ་སྟོང་ཉིད་སྙིང་རྗེའི་སྙིང་པོ་ཅན་གྱི་རྣམ་པར་ཤར་བའི་སྒྱུ་འཕྲུལ་གྱི་རོལ་བ་ལས་ཕྱོགས་བཅུ་ནམ་མཁའི་མཐའ་
ཁྱབ་པ་ཀུན་དང་། ཁྱད་པར་དུ་གདོང་དམརཾ་དམུ་རྒོད་བོད་ཀྱིས་ཡུལ་དུ་སྤྲུལ་བ་དང་ཡང་སྤྲུལ་བྱེ་བ་ཕྲག་བརྒྱ་གྲངས་མེད་པ་བར་མེད་རྟག་པར་
རྒྱུན་གྱི་འཁོར་ལོར་འགྱེད་ནས་དད་ལྡན་གྱི་གདུལ་བྱ་མཐའ་དག་སྨིན་གྲོལ་གྱི་ལམ་ལ་འགོད་པའི་ཚུལ་ནི། དཔེར་ན་ཤར་ཕྱོགས་སུ་གུ་རུ་རྡོ་རྗེ་
གངས་ཆེན་འཚོའི་བ་སྤུའི་ཁུང་བུ་རེ་རེའི་ནང་དུ་ཞིང་ཁམས་བྱེ་བ་ཕྲག་བརྒྱ་བརྒྱ། དེ་རེ་རེར་གུ་རུ་བྱེ་བ་ཕྲག་བརྒྱ་བརྒྱ། དེ་རེ་རེར་སྤྲུལ་བ་བྱེ་བ་
༄༅། །ཕྲག་བརྒྱ་བརྒྱ། དེ་རེ་རེས་ཀྱང་གདུལ་བྱ་བྱེ་བ་ཕྲག་བརྒྱ་བརྒྱ་འདུལ་བའི་མཛད་པ་སྟོན་ནུས་པ་དང༌། དེ་བཞིན་དུ་ལྷོ་དང་ནུབ་དང་བྱང་
དང་ཕྱོགས་མཚམས་སོགས་སྤྲུལ་བསྒྱུར་གྲངས་དང་ཚད་མེད་པར་སྟོན་པ་ཡིན་ནོ། །དེའང་རཏྣ་གླིང་བའི་གཏེར་བྱོན་ཚེས་བཅུ་བསྐུལ་ཐབས་ལས།
བདག་འདྲ་པདྨ་འབྱུང་གནས་ཀྱི༔ གཞན་ཕན་དགེ་བའི་བསམ་པ་ཡིས༔ དུས་རེར་སྤྲུལ་བའི་གཏེར་སྟོན་རེ༔ དེ་ཡི་སྤྱོད་པ་ཟབ་གཏེར་རེ༔ ཞེས་
དང༌། མདོར་ན་གང་འདུལ་བསམ་ཡས་མོད༔ ཨོ་རྒྱན་སྐུ་དྲིན་མི་ཆུང་ཆེ༔ ཡུལ་ཕྱོགས་རེ་ལ་གནས་ཆེན་རེ༔ དེ་ཡང་ཨོ་རྒྱན་བརྗེད་ཐོ་ཡིན༔ ས་ཆ་
རེ་ལ་གཏེར་ཁ་རེ༔ དེ་ཡང་ཨོ་རྒྱན་བརྗེད་ཐོ་ཡིན༔ ཡུལ་གྲོང་རེ་ལ་བན་སྔགས་རེ༔ དེ་ཡང་ཨོ་རྒྱན་བརྗེད་ཐོ་ཡིན༔ མདོར་ན་གང་འདུལ་བསམ་
ལས་འདས༔ ཐམས་ཅད་ཨོ་རྒྱན་བརྗེད་ཐོ་ཡིན༔ ང་ལ་མོས་གུས་སུས་བྱེད་པ༔ དེ་ཡི་རྩ་ན་ང་ཉིད་འདུག ཟླ་བ་ཚེས་བཅུ་ཤར་རེས་ཀྱིས༔ ང་ཡི་
བརྗེད་ཐོ་སུས་འཛིན་པ༔ དེ་དང་དེ་ལ་འདུ་འབྲལ་མེད༔ པད་འབྱུང་རྫུན་ཚིག་མི་སྨྲ་ཡིས༔ དགའ་བར་སོམས་ཤིག་མོས་ལྡན་རྣམསཿ ཞེས་དང༌།
སྨོན་ལམ་ཀུན་རྫོབ་གདུལ་བྱའི་ངོར༔ སྲིན་ཡུལ་བཞུགས་པ་བདེན་མོད་ཀྱིས༔ ཐུགས་རྗེ་རྒྱུན་ཆད་མེད་པའི་ཕྱིརཿ སུ་མོས་རྩ་ན་ང་ཉིད་འདུག
ཅེས་གསུངས་པ་ལྟར་ཐུགས་རྗེས་སྤྲུལ་བ་རྒྱུན་ཆད་མེད་པར་འགྱེད་བཞིན་ཡོད་དོ། །ཁྱད་པར་དུ་ཡར་ངོས་ཚེས་བཅུ་ནམ་ཤར་གྱི་དུས་སུ་དངོས་སུ་
བྱོན་ཡོད་དེ། བླ་མ་སྒྲུབ་པའི་གནད་ཡིག་ལས། སྤྲེལ་ལོ་སྤྲེལ་ཟླའི་ཚེས་བཅུའི་ཉིན་ཞག་ལ༔ ཨོ་རྒྱན་བདག་ཉིད་བོད་ཡུལ་ཐམས་ཅད་དུ༔ ངེས་
༄༅། །པར་བྱོན་པ་ང་ཡིས་ཐ་ཚིག་ཡིན༔ ཟླ་རེའི་ཚེས་བཅུ་བྱུང་ངོ་ཅོག་ལ་ཡང་༔ སྤྲུལ་བ་བོད་ཁམས་ཡོངས་ལ་ཁྱབ་པར་བྱོན༔ དམ་ཚིག་ཡིན་ནོ་
ང་ཡིས་བསླུ་མི་སྲིད༔ ཅེས་དང་། བདག་ལ་བློ་གཏད་མོས་གུས་བྱེད་པ་རྣམས༔ ཐོད་པ་རྟག་སྤྲོད་རོལ་མོའི་སྒྲས་བསྐུལ་བཞིན༔ ཚིག་བདུན་
གསོལ་འདེབས་གདུང་བའི་དབྱངས་ཀྱིས་བོསཿ ཨོ་རྒྱན་ང་ཉིད་རྔ་ཡབ་དཔལ་རི་ནས༔ གཅེས་པའི་བུ་ལ་མ་ཡིས་མི་བཟོད་ལྟརཿ བྱིན་གྱིས་
རློབས་བྱོན་དམ་ཚིག་ན་ར་ཀན༔ ཞེས་དང༌། ཡང་རཏྣའི་གཏེར་ལུང་ལས། བོད་ཀྱི་རྒྱལ་བློན་བུ་སློབ་ལ༔ བྱུང་ངོ་ཟླ་བའི་ཚེས་བཅུ་ལཿ ང་ཉིད་
 དངོས་སུ་འབྱོན་པར་བྱེད༔ པདྨ་འབྱུང་གནས་གཞན་མི་བསླུ༔ ཞེས་དང་། ཚིག་བདུན་མ་ཡིས་གསོལ་བ་བཏབ༔ བྱིན་རླབས་ཆུ་བོའི་རྒྱུན་བཞིན་།
འདེབས༔ ཐམས་ཅད་ཉམས་འབར་བྱིན་ཕེབས་ཚེ༔ དེ་ཚེ་ང་ཉིད་ཕེབས་པའི་རྟགསཿ ཞེས་གསུངས་པ་ལྟར་སྤྲུལ་བ་གྲངས་ལས་འདས་པ་འགྱེད་
པའི་འཕྲོ་གཞི་ཨོ་རྒྱན་གྱི་རྒྱལ་པོ་པདྨ་འབྱུང་གནས་ཀྱི་བཞུགས་གནས་ཟངས་མདོག་དཔལ་གྱི་རི་བོ་པདྨ་འོད་ཀྱི་ཕོ་བྲང་དུ་སྐྱེ་བར་ཤོག་ཅིག
ཅེས་སྨོན་ལམ་རྣམ་པར་དག་པས་མཚམས་སྦྱར་ན་དེར་ངེས་པར་སྐྱེ་བ་རྡོ་རྗེའི་ཐ་ཚིག་ཞལ་གྱིས་བཞེས་པ་ཡིན་ནོ། །གཡས་ཀྱི་གྲལ་ན་རྒྱ་བོད་
རིག་འཛིན་རྣམས༔ འོད་གསལ་རྡོ་རྗེའི་རོལ་ངོར་འབྱམས་སུ་ཀླས༔ ཞེས་གསུངས་པ་ནི་འཁོར་ཕུན་སུམ་ཚོགས་པ་སྟེ་གུ་རུ་རིན་པོ་ཆེའི་གཡས་ཀྱི་
བཞུགས་གྲུལ་ན་རྒྱ་གར་རིག་འཛིན་ཤྲཱི་སེང་ཧ་ལ་སོགས་དང་བོད་ཀྱི་རིག་འཛིན་ནམ་མཁའི་སྙིང་པོ་ལ་སོགས་པའི་རིག་འཛིན་གྱི་ལྷ་ཚོགསཾ་
༄༅། །རྣམས་ཀྱི་ཐུགས་ཆོས་ཉིད་འོད་གསལ་རྡོ་རྗེ་རོལ་མོའི་ངོར་མཉམ་ཉིད་ཆོས་དབྱིངས་ཆེན་པོར་འབྱུམས་སུ་ཀླས་ནས་བཞུགས་ཡོད་དོ། །
 གཡོན་གྱི་གྲལ་ན་འཕགས་བོད་པཎ་གྲུབ་རྣམས༔ བཤད་སྒྲུབ་ཉམས་རྟོགས་བགྲོ་གླེང་ཆོས་སྒྲ་འུར༔ ཟངས་མདོག་དཔལ་གྱི་རི་བོར་སྐྱེ་བར་ཤོག༔
གཡོན་གྱི་བཞུགས་གྲུལ་ན་འཛམ་གླིང་མཛེས་པར་བྱེད་པའི་རྒྱན་དྲུག་མཆོག་གཉིས་དང་སད་མི་མི་བདུན་ལ་སོགས་པའི་འཕགས་བོད་ཀྱི་པཎྜི་ཏ་
དང་མཁས་གྲུབ་གཉིས་ལྡན་གྱི་ཚོགས་རྣམས་ཀྱིས། བཤད་པ་ལུང་གི་ཆོས་དང༌། སྒྲུབ་པ་རྟོགས་པའི་ཆོས་ཀྱི་དགོངས་དོན་གྱི་ཉམས་རྟོགས་བགྲོ་
གླེང་བྱེད་པའི་ཐེག་མཆོག་ཆོས་ཀྱི་དབྱངས་སྒྲ་འུར་འུར་སྒྲོག་པས། དེ་འདྲ་བའི་ཟངས་མདོག་དཔལ་གྱི་རི་བོ་པདྨ་འོད་ཀྱི་ཕོ་བྲང་དུ་སྐྱེ་བར་ཤོག་
ཅིག མཐའ་བསྐོར་བར་མཚམས་རྗེ་འབངས་ཉེར་ལྔ་དང་༔ སྤྲུལ་བའི་གཏེར་སྟོན་གྲུབ་པའི་ཁྱུ་མཆོག་རྣམས༔ དེའི་མཐའ་སྐོར་པད་འདབ་རྣམས་
དང་བར་མཚམས་ཐམས་ཅད་དུ་ཡེ་ཤེས་མཚོ་རྒྱལ་ལ་སོགས་ཐུགས་སྲས་རྗེ་འབངས་ཉེར་ལྔ་དང༌། སངས་རྒྱས་བླ་མ་ལ་སོགས་པའི་སྤྲུལ་བའི་
གཏེར་སྟོན་ཆེན་པོ་བརྒྱ་རྩ་དང་། གཏེར་ཕྲན་སྟོང་རྩ། ཡང་གཏེར་བྱེ་བ་འབུམ་སྡེ་དང་། གཞན་ཡང་གྲུབ་པའི་ཁྱུ་མཆོག་ས་ར་ཧ་བ་སོགས་རྒྱ་གར་
གྱི་གྲུབ་ཆེན་བརྒྱད་ཅུ། ཆུ་བོ་རིའི་རྟོགས་ལྡན་བརྒྱ་རྩ། བོད་ཀྱི་རྣལ་འབྱོར་ཕོ་མོ། སྔགས་ཀྱི་རིག་པ་འཛིན་པའི་ཚོགས་རྣམས་བཞུགས་པའོ། །
ཐེག་པ་རིམ་དགུའི་འཁོར་ལོ་ལ་སྤྱོད་ཅིང་༔ གཡོ་མེད་དགོངས་པའི་གཟེར་གྱི་བརྟུལ་ཞུགས་འཛིན༔ ཟངས་མདོག་དཔལ་གྱི་རི་བོར་སྐྱེ་བར་ཤོག
༄༅། །དེ་ལྟ་བུའི་ཚོགས་རྣམས་ཀྱིས་ཆོས་ཕུན་སུམ་ཚོགས་པ་ཐེག་པ་རིམ་པ་དགུའི་ཆོས་ཀྱི་འཁོར་ལོ་རྒྱ་ཆེན་པོ་བསྐོར་ཞིང་ཟབ་པ་དང་རྒྱ་ཆེ་
བའི་ཆོས་ལ་དུས་ཕུན་སུམ་ཚོགས་པ་རྟག་པ་རྒྱུན་གྱི་འཁོར་ལོར་ལོངས་སྤྱོད་ཅིང་ཕྱི་ཚུལ་ལྟར་སྣང་ལ། མཁས་པ་དང་གྲུབ་པའི་ཚུལ་དུ་སྣང་ཡང་།
དོན་ལ་ཀ་དག་ཆོས་ཉིད་ཀྱི་ངང་ལས་ནམ་ཡང་གཡོ་བ་མེད་པར་གནས་ལུགས་དགོངས་པའི་གཟེར་ཏིང་ངེ་འཛིན་གྱི་བརྟུལ་ཞུགས་ཟབ་མོའི་རང་
ཚུགས་བརྟན་པར་འཛིན་ཞིང་བཞུགས་པའོ། །དེ་ལྟ་བུའི་ཟངས་མདོག་དཔལ་གྱི་རི་བོ་པདྨ་འོད་ཀྱི་ཕོ་བྲང་དུ་སྐྱེ་བར་ཤོག་ཅིག ཕྱོགས་བཞི་
མཚམས་བརྒྱད་གྲུ་ཆད་བར་ཁྱམས་ཀུན༔ དཔའ་བོ་ཌཱཀྐི་ལྷ་དང་ལྷ་མོས་ཁེངསཿ དེའི་ཕྱི་རོལ་གྱི་ཕྱོགས་བཞི་མཚམཾས་བརྒྱད་ཀྱི་གྲུ་ཆད་བཞི་དང་
བར་ཁྱམས་དང་ཁོར་ཡུག་ཀུན་ཏུ་ཆོས་ཉིད་ཡེ་ཤེས་ཀྱི་རྩལ་ལས་བྱུང་བའི་དཔའ་བོ་དཔའ་མོ་མཁའ་འགྲོ་ཌཱཀྐི་ལྷ་དང་ལྷ་མོའི་ཚོགས་གྲངས་མེད་།
པས་ཁེངས་ནས་ཡོད་པ། རྡོ་རྗེའི་གླུ་གར་མིག་འཕྲུལ་ལྟ་བུར་གཡོ༔ ཕྱི་ནང་གསང་བའི་མཆོད་སྤྲིན་སྟོབ་པར་བྱེད༔ ཟངས་མདོག་དཔལ་གྱི་རི་
བོར་སྐྱེ་བར་ཤོག༔ དེ་ཐམས་ཅད་ཀྱིས་རྡོ་རྗེའི་གླུ་དང་གར་སྟབས་ཀྱི་རྣམ་འགྱུར་མིག་འཕྲུལ་ལྟ་བུར་ཅིར་ཡང་བསྒྱུར་ཞིང་གཡོ་བའི་ཚེ། སྐྱ་དགུའི་
ཡིད་དབང་འཕྲོག་པའི་ཉམས་དང་ལྡན་པ་ཉིད་དོ། །དེ་འདྲའི་ལྷ་དང་ལྷ་མོ་རྣམས་ཀྱིས་ཕྱི་འདོད་ཡོན་གྱི་མཆོད་རྫས་རྣམ་ལྔ། བཀྲ་ཤིས་རྟགས་
བརྒྱད། རྒྱལ་སྲིད་སྣ་བདུན། རིན་ཆེན་རྫས་བརྒྱད་དང་། ནང་སྨན་རཀ་གཏོར་གསུམ། གསང་བ་བདེ་སྟོང་ཡེ་ཤེས་ཀྱི་མཆོད་སྤྲིན་རྒྱ་མཚོ་ལྟ་བུ་
༄༅། །སྟོབ་པར་བྱེད་པ། །
༈ གཉིས་པ་སྤྲུལ་སྐུའི་ལོངས་སྐུར་སྨོན་པ་ནི། དེ་སྟེང་ལོངས་སྐུའི་གཞལ་མེད་བཀོད་མཛེས་ནང་ཕྱག་ན་པདྨ་འཇིག་རྟེན་དབང་ཕྱུག་ལ༔ ཚོམ་
བུའི་དཀྱིལ་འཁོར་བསམ་ཡས་འཁོར་གྱིས་བསྐོར༔ དེ་ལྟར་སྤྲུལ་སྐུའི་ཞིང་ཁམས་དེ་ཡི་སྟེང་དུ་ལོངས་སྐུའི་ཞིང་ཁམས་གཞལ་མེད་ཁང་ཡིད་དུ་
འོང་བ་སྔར་ལྟར་གྱི་དཀྱིལ་འཁོར་གྱི་བཀོད་པ་མ་ཚང་པ་མེད་པས་མཛེས་པར་བརྒྱན་པའི་ནང་དུ་ཞིང་ཁམས་ཀྱི་མངའ་བདག་འཕགས་མཆོག་
ཕྱག་ན་པདྨ་འམ། སྤྱན་རས་གཟིགས་འཇིག་རྟེན་དབང་ཕྱུག་དེ་ཉིད་ལོངས་སྤྱོད་རྫོགས་པའི་སྐུའི་རྣམ་རོལ་དུ་བཞུགས་པ་ལ། འཁོར་ས་བཅུའི་
སེམས་དཔའ་དང་སེམས་མའི་ཚོགས་དང་རྒྱལ་བ་རིགས་ལྔ་ཚོམ་བུའི་དཀྱིལ་འཁོར་གྱི་ལྷ་ཚོགས་བསམ་ཡས་སམ། བསམ་པའི་ཡུལ་ལས་འདས་
པའི་འཁོར་ཚོགས་དཔག་ཏུ་མེད་པའི་འཁོར་གྱིས་བསྐོར་ནས་བཞུགས་པ། རྣམ་རྟོག་བག་ཆགས་དགྲ་གདོན་ཐལ་བར་བྱེད༔ ཟངས་མདོག་
དཔལ་གྱི་རི་བོར་སྐྱེ་བར་ཤོག༔ དེ་ལྟ་བུའི་ལྷ་ཚོགས་ཐམས་ཅད་ཀྱིས་དུས་རྟག་ཏུ་ཆོས་ཐེག་པ་ཆེན་པོ་ལ་ལོངས་སྤྱོད་ཅིང་། རྡོ་རྗེ་ལྟ་བུའི་ཏིང་ངེ་
འཛིན་ལ་བརྟེན་ནས་རྣམ་པར་རྟོག་པ་ཤེས་སྒྲིབ་བག་ཆགས་ཕྲ་མོའི་དགྲ་གདོན་ཐམས་ཅད་ཐལ་བར་བརླགས་པར་བྱེད་པ། དེ་ལྟ་བུའི་ཟངས་
མདོག་དཔལ་གྱི་རི་བོ་པདྨ་འོད་ཀྱི་ཕོ་བྲང་དུ་སྐྱེ་བར་ཤོག་ཅིག ༈ གསུམ་པ་ཆོས་སྐུའི་སྤྲུལ་སྐུར་སྨོན་པ་ནི། དེ་སྟེང་ཆོས་སྐུའི་ཞིང་ཁམས་ཉམས་
༄༅། །དགའ་བར༔ གཞི་སྣང་ཡེ་ཤེས་སྙིང་པོ་ཀུན་ཏུ་བཟང་༔ སྣང་མཐའ་རིག་པའི་འཁོར་ལ་བརྡ་ཆོས་སྟོན༔ ལོངས་སྐུའི་ཞིང་ཁམས་དེ་ཡི་སྟེང་
དུ་འོག་མིན་ཆོས་ཀྱི་དབྱིངས་ཀྱི་ཕོ་བྲང་དང་དབྱེར་མ་མཆིས་པའི་ཆོས་སྐུའི་ཞིང་ཁམས་ཉམས་དགའ་བའི་གནས་སུ། གཞི་ལས་གཞི་སྣང་གི་རིག་
པ་རང་སར་གྲོལ་བ། དང་པོའི་སངས་རྒྱས་ཡེ་ཤེས་སྙིང་པོའམ་ཆོས་སྐུ་ཀུན་ཏུ་བཟང་པོ་སྣང་བ་མཐའ་ཡས་འོད་དཔག་མེད་མགོན་དེ་ཉིད་ཀྱིས། །
ཉིད་ལས་མི་གཞན་པའི་རིག་པའི་འཁོར་རྒྱལ་བ་རྒྱ་མཚོའི་ཚོགས་ལ་སྒྲ་ཚིག་ལས་འདས་པའི་བརྡ་ཆོས་ཀྱི་རྣམ་པར་བྱིན་གྱིས་རླབས་པའི་སྒོ་ནས་
ཆོས་སྟོན་པའོ། །སྟོན་འཁོར་དགོངས་པ་མཉམ་པའི་ཕྲིན་ལས་ཅན༔ ཟངས་མདོག་དཔལ་གྱི་རི་བོར་སྐྱེ་བར་ཤོག༔ དུས་བཞི་མཉམ་ཉིད་དུ་སྟོན་
འཁོར་རྣམས་ཐུགས་དགོངས་མཉམ་པ་ཉིད་ཀྱི་ངང་དུ་དབྱེར་མེད་པའི་མཆོག་གི་ཕྲིན་ལས་ཅན་ཡིན་ནོ། །དེ་ལྟ་བུའི་ཕུན་སུམ་ཚོགས་པ་ལྔ་དང་།
ལྡན་པའི་འདུས་མ་བྱས་པའི་ཟངས་མདོག་དཔལ་གྱི་རི་བོ་པདྨ་འོད་ཀྱི་ཕོ་བྲང་དུ་སྐྱེ་བར་ཤོག་ཅིག སྒོ་བཞིར་བཀའ་ཉན་རྒྱལ་བོ་ཆེན་པོ་བཞི༔
ཕྱི་ནང་གསང་བའི་ལྷ་སྲིན་སྡེ་བརྒྱད་ཀུན༔ ཕོ་ཉར་མངགས་ནས་མུ་སྟེགས་དམ་སྲི་འདུལཿ དེ་ལྟ་བུའི་ཞིང་ཁམས་སུམ་བརྩེགས་དང་ལྡན་པའི་
པདྨ་འོད་ཀྱི་ཕོ་བྲང་ཆེན་པོ་དེ་ཉིད་ཀྱི་སྒོ་བཞི་ལ། སྟོན་པ་ཆོས་ཀྱི་རྒྱལ་པོའི་བཀའ་ཉན་པའི་རྒྱལ་པོ་ཆེན་པོ་ཡུལ་འཁོར་སྲུང་དང་འཕགས་སྐྱེས་པོ།
སྤྱན་མི་བཟང་དང་རྣམ་ཐོས་སྲས་བཞི་དང་། སྤྲུལ་བའི་གིང་ཆེན་སྡེ་བཞི། ཆོས་སྐྱོང་ཕོ་རྒྱུད་མོ་རྒྱུད་ལྷ་ཀླུ་བདུད་བཙན་མ་མོ་ལ་སོགས་པ་ཕྱི་ནང་
༄༅། །གསང་བའི་ལྷ་སྲིན་སྡེ་བརྒྱད། ཡེ་ཤེས་དང་ལས་ལ་གྲུབ་པའི་ཆོས་སྐྱོང་སྲུང་མའི་ཚོགས་ཀུན། གུ་རུ་པདྨ་ཐོད་ཕྲེང་རྩལ་གྱིས་ཕོ་ཉ་ཁྲ་
ཐབས་སུ་མངགས་ནས་བསྟན་པ་དང་འགྲོ་བ་ལ་གནོད་པའི་བདུད་དང་མུ་སྟེགས་དམ་སྲི་རྒྱལ་འགོང་ཕོ་མོ་སོགས་དཀར་པོ་དགེ་བ་ལ་སྡང་ཞིང༌།
ནག་པོ་སྡིག་པ་ལ་དགའ་བའི་རིགས་རྣམས་དྲག་པོ་མངོན་སྤྱོད་ཀྱིས་འདུལ་ཞིང་བསྒྲལ་བར་བྱེད་པ། དམ་ཅན་རྒྱ་མཚོས་དཔའ་རྟགས་རྒྱལ་རྔ་
རྡུང་༔ ཟངས་མདོག་དཔལ་གྱི་རི་བོར་སྐྱེ་བར་ཤོག༔ དེའང་ལྷ་རྣམས་ལྷ་མིན་གྱི་གཡུལ་ངོ་ལས་རྒྱལ་ཚེ་རྒྱལ་རྔ་རྡུང་བ་བཞིན་དམ་ཅན་རྒྱ་མཚོའི་
ཚོགས་ཀྱིས་རྒྱལ་ཁ་ཐོབ་པའི་དཔའ་རྟགས་ཀྱི་རྒྱལ་རྔ་ཆེན་པོ་རྡུང་ཞིང་ཆེ་རྟགས་ངོམས་ནས་ཡོད་དོ། །དེ་ལྟར་པདྨ་བཀོད་པའི་ཞིང་ཟངས་མདོག་
དཔལ་གྱི་རི་བོ་སྐུ་གསུམ་ལྡན་པའི་ཞིང་དུ་སྐྱེ་བར་ཤོག་ཅིག ཅེས་སོ། ། ༈ གཉིས་པ་ནང་རང་སྣང་ཟངས་མདོག་དཔལ་རི་ལ་གནས་པར་སྨོན་པ་
ནི། དེ་ལྟར་ཞིང་གི་བཀོད་པ་གསལ་བཏབ་ནསཿ ཕྱི་རོལ་ཡུལ་གྱི་ཟངས་མདོག་དཔལ་རི་ལ༔ ཡུལ་ཅན་ནང་གི་རིག་པས་སྨོན་དེའི་མཐུས༔ དེ་
ལྟར་སྐུ་གསུམ་ཞིང་གི་བཀོད་པ་ཉི་མ་ལྷོ་ནུབ་ཀྱི་ཕྱོགས་སུ་བཀྲ་ལམ་མེར་གསལ་བཏབ་ནས་གཞན་སྣང་གི་སྣང་བ་ཕྱི་རོལ་ཡུལ་གྱི་ཟངས་མདོག་
དཔལ་རི་དེ་ལ་ཡུལ་ཅན་ནང་གི་རིག་པ་སེམས་ཀྱི་དད་འདུན་མོས་གུས་དྲག་པོས་གསོལ་འདེབས་དང་སྨོན་ལམ་བཏབ་པ་དེའི་མཐུ་ལ་བརྟེན་
ནས། རང་ལུས་མི་མཇེད་ཞིང་གི་བཀོད་པའི་ནང་༔ རང་སྣང་ཟངས་མདོག་དཔལ་རིར་མངོན་པར་ཤོག༔ དེའང་རང་ལུས་འདི་ལ་མི་མཇེད་ཞིང་
༄༅། །གི་བཀོད་པའི་ནཱང་སྟེ་རང་སྣང་ལོངས་སྐུའི་ཞིང་། ཟངས་མདོག་དཔལ་རིའི་ཞིང་ཁམས་མངོན་དུ་གྱུར་བར་ཤོག་ཅིག ཁྱད་པར་བསྐྱེད་
རྫོགས་ཟབ་མོའི་རྟེན་འབྲེལ་གྱིསཿ རྩ་གསུམ་འཁོར་ལྔའི་མདུད་པ་གྲོལ་ནས་ཀྱང་༔ དེའང་ཐུན་མོང་ཐེག་པ་ལས་ཁྱད་པར་དུ་འཕགས་པ།
བསྐྱེད་པ་མ་ཧཱ་ཡོ་ག་དང༌། ལུང་ཨ་ནུ་ཡོ་ག་རྫོགས་པ་ཆེན་པོ་ཨ་ཏི་ཡོ་ག་སོགས་ཀྱི་ལམ་ཟབ་མོའི་ཁྱད་ཆོས་ལ་གོམས་འདྲེས་བྱས་པའི་རྟེན་
འབྲེལ་རྡོ་རྗེའི་ཕུང་པོ་གནད་དུ་སྨིན་པའི་མཐུ་ཡིས། རྩ་དབུ་རྐྱང་རོ་གསུམ་དང་། གནས་ལྔའི་འཁོར་ལོ་ལྔའི་རྩ་ཞ་བ་དང་། འཆུས་པ། མ་དག་པ་
སོགས་ཀྱི་རྩ་མདུད་ཉེར་གཅིག་ལ་སོགས་མདུད་པ་ཐམས་ཅད་ལེགས་པར་དག་པའམ་གྲོལ་ནས་ཀྱང་། སྙིང་དབུས་ཟངས་མདོག་དཔལ་རིའི་ཕོ་
བྲང་ཆེར༔ ལྷན་སྐྱེས་ཡེ་ཤེས་རོལ་བའི་རྩལ་རྫོགས་ནས༔ རང་རིག་པད་འབྱུང་རྗེ་དང་མཇལ་བར་ཤོག༔ རིག་འཛིན་བཞི་དང་རྣལ་འབྱོར་ལྔའི་
མྱུར་ལམ་ལ་དབང་བའི་སྙིང་དབུས་ཡེ་ཤེས་ཀྱི་རྩ་ཟངས་མདོག་དཔལ་རིའི་ཕོ་བྲང་ཆེན་པོར་མངོན་དུ་གྱུར། དོན་དམ་ལྷན་ཅིག་སྐྱེས་པའི་ཡེ་
ཤེས་དེ་ཉིད་ཉམས་ལྔའི་འགྲོས་ཀྱིས་རོལ་བའི་རྩལ་རྫོགས་པར་གྱུར་ནས། ཡེ་ནས་རང་ཆས་སུ་གནས་པའི་རང་རིག་པདྨ་འབྱུང་གནས་རྗེ་དང་
ཨོ་རྒྱན་ཆེན་པོའི་རང་ཞལ་བསྒྲིབས་པ་མེད་པར་ཟང་ཐལ་རྗེན་པར་མཇལ་ནས་འདུ་འབྲལ་མེད་པར་གནས་པར་ཤོག་ཅིག ཅེས་སོ། ། ༈
གསུམ་པ་གསང་བ་གཞི་དབྱིངས་ཆོས་སྐུའི་ཞིང་ཁམས་ཟངས་མདོག་དཔལ་རི་ལ་གྲོལ་བར་སྨོན་པ་ནི། ཚོགས་སྦྱོར་མཐོང་སྒོམ་མི་སློབ་ལམ་ལྔའི་
ཁང་སར་བསྟན་པའི་དབང་ཕྱུག་གི་གསུང་འབུམ། །
༄༅། །སྒྲུབསཿ རབ་དགའ་ནས་བཟུང་ཀུན་ཏུ་འོད་ཀྱི་སར༔ དེ་ལྟར་བཤད་མ་ཐག་པའི་ལམ་གྱི་ཁོངས་ནས་ས་བཅུ་ལམ་ལྔའང་རིམ་པར་བགྲོད་
པ་ཡིན་ཚུལ་ནི་ཚོགས་ལམ། སྦྱོར་ལམ། མཐོང་ལམ། སྒོམ་ལམ། མི་སློབ་ལམ་སྟེ། ལམ་ལྔའི་སྒྲུབས་ཁོངས་སུ་ས་དང་པོ་རབ་ཏུ་དགའ་བ་ནས་
བཟུང་སྟེ། ས་བཅུ་གཅིག་པ་ཀུན་ཏུ་འོད་ཀྱི་བར་གྱི་ས་ལམ་ཐམས་ཅད་བགྲོད་པར་བྱེད་དོ། །དེ་ལས་རྡོ་རྗེ་ཐེག་པའི་ས་མཆོག་གཉིསཿ ཁྱད་པར་
འོད་གསལ་རྫོགས་པ་ཆེན་པོ་ཡི༔ ཐུན་མོངས་མ་ཡིན་ཡེ་ཤེས་བླ་མའི་སར༔ བྱར་མེད་ལྷུག་པའི་ངང་དུ་རྫོགས་ནས་ཀྱང་༔ དེའང་རྒྱུའི་ཐེག་པ་དེ་
ལས་འབྲས་བུ་རྡོ་རྗེ་ཐེག་པའི་ས་མཆོག བཅུ་གཉིས་མ་ཆགས་པདྨ་དང༌། བཅུ་གསུམ་རྡོ་རྗེ་འཛིན་པའི་ས་གཉིས་ཐོབ་པར་གྱུར་བ་དང་། ཁྱད་
པར་དུ་ཐེག་མཆོག་མཐར་ཐུག་པ་འབྲས་བུའི་ཐེག་པ་འོད་གསལ་རྫོགས་པ་ཆེན་པོ་ཨ་ཏི་ཡོ་གའི་ཉམས་ལེན་མཐར་ཕྱིན་ནས། ས་འོག་མ་རྣམས་
དང་ཐུན་མོང་མ་ཡིན་པའི་འབྲས་བུ་བཅུ་དྲུག་ཡེ་ཤེས་བླ་མའི་ས་ཞེས་པ། དེ་ཉིད་མངོན་དུ་གྱུར་ཏེ་བྱ་རྩོལ་མེད་པ་མ་བཅོས་ལྷུག་པ་ཡེ་རྫོགས་
ཆེན་པོའི་ངང་དུ་ལམ་ཐམས་ཅད་ཆུ་ཕྲན་རྣམས་རྒྱ་མཚོ་ཆེན་པོའི་ཀློང་དུ་འདུ་བ་བཞིན་ཅིག་ཆར་དུ་རྫོགས་པར་གྱུར་ནས་ཀྱང་། གཞི་དབྱིངས་པད་
མ་འོད་དུ་གྲོལ་བར་ཤོག གདོད་མའི་གཞི་དབྱིངས་གཞོན་ནུ་བུམ་པའི་ཕོ་བྲང་པདྨ་འོད་དུ་ནང་གསལ་ཁྱད་ཆོས་དྲུག་ལྡན་གྱི་གྲོལ་བ་ཐོབ་པས་
ན་ཆོས་སྐུ་པདྨ་ཀུན་ཏུ་འཆང་གི་གོ་འཕང་དེ་ཉིད་ཚེ་འདིར་མངོན་དུ་གྱུར་བར་ཤོག་ཅིག ༈ གསུམ་པ་སྨོན་ལམ་དུས་སུ་འགྲུབ་པར་སྨོན་པའི་དོན་
༄༅། །བསྡུས་པ་ནི། གལ་ཏེ་དགོངས་པའི་རྩལ་ཆེན་མ་རྫོགས་ན༔ གསོལ་འདེབས་སྨོན་ལམ་དྲག་པོའི་འཕེན་པ་ཡིས༔ གཱལ་ཏེ་བཤད་མ་ཐག་
པ་ལྟར་ཚེ་འདིར་དགོངས་པའི་རྩལ་ཆེན་མ་རྫོགས་ཏེ་མཐར་མ་ཕྱིན་ན། དག་པའི་ཞིང་དུ་འཕྲོ་མཐུད་ནས་རྩལ་རྫོགས་ཏེ་གྲོལ་བར་བྱ་བའི་ཕྱིར།
ད་ལྟ་དད་འདུན་ཆེན་པོས་ཨོ་རྒྱན་ཆེན་པོ་ལ་གསོལ་བ་འདེབས་པ་དང་། གུ་རུ་པདྨའི་ཐུགས་དམ་གྱི་རྒྱུད་བསྐུལ་ནས། རང་ཉིད་ཟངས་མདོག་
དཔལ་གྱི་རི་བོ་པདྨ་འོད་ཀྱི་ཕོ་བྲང་དུ་སྐྱེ་བའི་ཕྱིར་དུ་དད་པ་དང་མོས་གུས་ཀྱིས་སྨོན་ལམ་དྲུག་པོ་ཡང་ཡང་བཏབ་པའི་འཕེན་པ་ལ་བརྟེན་པ་དེ་
ཡིས་མཚམས་སྦྱོར་བྱེད་པ་ཤིན་ཏུ་གལ་ཆེའོ། །ནམ་ཞིག་འཆི་བ་བཙན་ཐབས་བྱུང་བའི་ཚེ༔ པདྨའི་ཕོ་ཉ་མཁའ་འགྲོ་གར་མཁན་མས༔ མངོན་
སུམ་ལག་པའི་ཁུ་ཚུར་ནས་བཟུང་སྟེ༔ ད་ལྟ་སྨོན་ལམ་ཟབ་མོ་བཏབ་པའི་མཐུས་ནམ་ཞིག་ཚེ་ཡི་གནས་ཚད་རྫོགས་ནས་མི་རྟག་འཆི་བ་ཞེས་བྱ་བ་།
དེ་ཐབས་གང་གིས་ཀྱང་བཟློག་ཏུ་མེད་པ་དེ་རང་གི་མགོ་ལ་བཙན་ཐབས་སུ་བྱུང་བའི་ཚེ། སྐྱེ་བ་གཞན་གྱིས་བར་ཆོད་མི་དགོས་པར་སློབ་དཔོན་
པདྨའི་མངག་གཞུག་ལས་བྱེད་ཀྱི་ཕོ་ཉས་རིགས་ལྔའི་གུར་ཁྱིམ་ཕུབ་ཅིང་སྙན་པའི་རོལ་མོ་སྣ་ཚོགས་ཀྱིས་སྒྲ་དབྱངས་བསྒྲགས། མཛེས་སྡུག་མེ་
ཏོག་སྣ་ཚོགས་ཀྱིས་ཆར་བ་ཕབ་པ་སོགས་རྨད་དུ་བྱུང་བའི་དགེ་མཚན་དང་བཅས་ཏེ་དབྱིངས་ཀྱི་མཁའ་འགྲོ་གར་མཁན་མ་རྣམས་རང་གི་དབང་།
པོའི་སྒོ་རུ་མངོན་སུམ་དུ་ཤར་ནས་ལུས་མ་སྤངས་བར་ལག་པའི་ཁུ་ཚུར་ནས་བཟུང་སྟེ་ཁྲིད་པའམ། ཡང་ན་ཡིད་ལུས་ཀྱི་ལག་པ་ནས་བཟུང་སྟེ་
༄༅། །ཁྲིད་དེ། མཁར་ཆེན་བཟའ་དང་གུ་ཎ་ནཱ་ཐ་ལྟརཿ བདག་ཀྱང་པདྨ་འོད་དུ་ཁྲིད་པར་ཤོག༔ དེའང་སྔོན་མཁར་ཆེན་བཟའ་འམ་མཁའ་འགྲོ་
ཡེ་ཤེས་མཚོ་རྒྱལ་དེ་ཉིད་དགུང་ལོ་ཉིས་བརྒྱ་དང་བཅུ་གཅིག་གི་བར་དུ་བཞུགས་པའི་མཐར། བྱ་ཟླའི་ཚེས་བཅུ་ལ་ཤངས་ཟམ་ལུང་གི་རི་རྩེར་
ཚོགས་འཁོར་བསྐོར་བའི་སྐབས་སུ་རྔ་ཡབ་གླིང་ནས་མཁའ་འགྲོའི་བསུ་མ་དཔག་ཏུ་མེད་པ་སླེབ་པའི་ཚེ་སྐུ་གཟུགས་འོད་ལུས་སུ་གྱུར་ཏེ། སྐུ་
ལུས་མ་སྤངས་བར་ཞིང་མཆོག་པདྨ་འོད་དུ་གཤེགས་པ་ལྟ་བུ་དང་། དཔེ་དེ་བཞིན་དུ་གུ་ཎ་ན་ཐུའམ་གཡུ་ཐོག་ཡོན་ཏན་མགོན་པོ་དང༌། གཏེར་
ཆེན་གུ་རུ་ཆོས་དབང་། རོག་རྗེ་གླིང་བ། འགྱུར་མེད་རྡོ་རྗེ། མངའ་རིས་པཎྜིཏ་པདྨ་དབང་གི་རྒྱལ་པོ་སོགས་ཀྱང་ལུས་མ་སྤངས་པར་གུ་རུ་པདྨའི་
ཐུགས་རྗེ་ལ་བརྟེན་ནས་ཟངས་མདོག་དཔལ་རིའི་ཞིང་དུ་དྲངས་པ་ལྟར། བདག་ཅག་རྣམས་ཀྱང་ནམ་ཞིག་འཆི་བའི་ཚེ་དག་པའི་ཞིང་ནས་གུ་རུ་
པདྨའི་མངག་པའི་ཕོ་ཉ་མཁའ་འགྲོ་མ་རྣམས་ཀྱིས་བསུ་མ་དང་མཇལ་བའི་ཚེ། ཉེས་ཅན་བཙོན་ནས་བཏང་བ་བཞིན་དུ་དགའ་སྤྲོ་ཆེན་པོའི་ངང་
ནས་པདྨ་འོད་ཀྱི་ཞིང་ཁམས་སུ་ཁྲིད་པར་ཤོག་ཅིག །ཅེས་སོ། ། ༈ གསུམ་པ་ཐ་མར་དགེ་བ་མཇུག་གི་དོན་ནི། ཆོས་དབྱིངས་བསམ་མི་ཁྱབ་
པའི་བདེན་པ་དང་༔ དཀོན་མཆོག་རྩ་གསུམ་རྒྱ་མཚོའི་ཐུགས་རྗེ་ཡིས༔ བདག་གིས་སྨོན་པ་ཡིད་བཞིན་འགྲུབ་གྱུར་ནས༔ འགྲོ་བ་འདྲེན་པའི་དེད་
དཔོན་བྱེད་པར་ཤོག ཆོས་དབྱིངས་རྣམ་པར་དག་པ་དོན་དམ་པའི་བདེན་པ་དང༌། ཆོས་ཅན་རྒྱུ་འབྲས་བསླུ་བ་མེད་པའི་བདེན་པ་དང་། སངས་
༄༅། །རྒྱས་དཀོན་མཆོག་དང་། ཆོས་དཀོན་མཆོག དགེ་འདུན་དཀོན་མཆོག་སྟེ། བསླུ་མེད་དཀོན་མཆོག་གསུམ་གྱི་བདེན་པ་དང། བླ་མ་ཡི་
དམ་མཁའ་འགྲོ་སྟེ། རྩ་བ་གསུམ་རྒྱལ་བ་རྒྱ་མཚོའི་ཚོགས་དང་བཅས་པའི་ཐུགས་རྗེ་བྱིན་རླབས་བདེན་པའི་སྟོབས་ཀྱིས། གང་ཟག་བདག་གིས་
ཇི་ལྟར་སྨོན་པའི་དོན་ཐམས་ཅད་གེགས་མེད་ཡིད་བཞིན་དུ་འགྲུབ་པར་གྱུར་ནས། འགྲོ་བ་སེམས་ཅན་ཐམས་ཅད་དག་པའི་ཞིང་མཆོག་པདྨ་འོད་
དུ་འདྲེན་པའི་དེད་དཔོན་ཆེན་པོ་བྱེད་ནུས་པ་ཞིག་ཏུ་བདག་ཉིད་འགྱུར་བར་ཤོག་ཅིག ཅེས་གསུངས་སོ། །ཞེས་པ་འདིའང་རང་དགོན་གྱི་བཙུན་ཆུང་བློ་གསལ་
རྣམས་ཀྱི་བཤད་རྒྱུགས་འབུལ་བའི་ཆ་ལག་ཏུ་མཁོ་བར་སེམས་ནས་དབོན་སྤྲུལ་མིང་གིས་གང་དྲན་ཤར་མར་སྤེལ་བ་དགེའོ། ། །།
༄༅། །ཆགས་མེད་བདེ་སྨོན་གྱི་འབྲུ་འགྲེལ་བདེ་ཆེན་ཞིང་དུ་བགྲོད་པའི་ལམ་བཟང་ཞེས་བྱ་བ་བཞུགས་སོ། །
༄༅། །དེ་ཡང་ནུབ་ཕྱོགས་བདེ་བ་ཅན་དུ་སྐྱེ་བའི་ཐབས་ཁྱད་པར་བ་བདེ་བ་ཅན་དུ་སྐྱེ་བའི་རྒྱུ་བཞི་བཤད་
པའི་སྐབས་ཡིན། སྤྱིར་ཆོས་བཤད་པ་དང་། བསམ་པ་དང་། ཉན་པ་དང་། སྒོམ་པ་དང་། སྒྲུབ་པ་སོགས་
གང་གི་གནས་སྐབས་ནའང་ཀུན་སློང་དང་ཀུན་སྤྱོད་ཡང་དག་པ་ཞིག་བཅོས་རྒྱུ་གལ་ཆེ། ཀུན་སློང་ལའང་།        
བསམ་པ་རྒྱ་ཆེ་བ་བྱང་ཆུབ་སེམས་ཀྱི་ཀུན་སློང་དང་།     ཐབས་རྒྱ་ཆེ་བ་གསང་བ་སྔགས་ཀྱི་ཀུན་སློང་ཞེས་
༄༅། །མང་པོ་གསུངས་ཡོད་ཀྱང་། མདོར་ན་བསམ་པ་རྣམ་པར་མ་དག་པ་ཆགས་སྡང་རྨོངས་གསུམ་སོགས་ཉོན་མོངས་པའི་རྟོག་པ་དང༌།
འཇིག་རྟེན་ཆོས་བརྒྱད་ཀྱི་ཀུན་སློང་དང་འབྲེལ་བའི་སྒོ་ནས་ཆོས་ཉན་འཆད་བསྒོམས་བསྒྲུབས་ཅི་བྱས་ཀྱང་མི་དགེ་བ་ཡིན། བསམ་པ་རྣམ་
པར་དག་ན་ལུས་ངག་གི་སྤྱོད་པ་ལ་མི་ལྟོས་པར་དགེ་བ་རྣམ་པར་དག་པའི་ཆོས་སུ་འགྱུར་ཏེ། སློབ་དཔོན་ཨརྱ་དེ་ཝས། བསམ་པ་བྱང་ཆུབ་
སེམས་དཔའ་ལ། །དགེ་བའམ་འོན་ཏེ་མི་དགེ་རུང་། །ཐམས་ཅད་དགེ་ལེགས་ཉིད་འགྱུར་ཏེ། །གང་ཕྱིར་ཡིད་དེའི་དབང་གྱུར་ཕྱིར། །ཞེས་
དང་། འཇིགས་མེད་གླིང་པས། བསམ་པ་དགེ་དང་མི་དགེའི་བྱེ་བྲག་ལས། །དགེ་སྡིག་གཟུགས་བརྙན་ཆེ་ཆུང་རྗེས་མི་འགྲོ། ཞེས་དང་། ཇི་སྐད་
དུ། བསམ་པ་བཟང་ན་ས་དང་ལམ་ཡང་བཟང་། །བསམ་པ་ངན་ན་ས་དང་ལམ་ཡང་ངན། །ཐམས་ཅད་བསམ་པ་དག་ལ་རག་ལས་པས། །རྟག་
པར་བསམ་པ་བཟང་ལ་འབད་པར་བྱ། ཞེས་གསུངས། དེས་ན་ཆོས་འཆད་ཉན། ཁ་ཏོན་བཟླས་བརྗོད་ཕྱག་སྐོར་སྒྲིབ་སྦྱང་ཅི་བྱས་ཀྱང་ནམ་
མཁའི་མཐའ་ཁྱབ་ཀྱི་སེམས་ཅན་ཐམས་ཅད། བླ་ན་མེད་པ་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཐོབ་པའི་ཆེད་དུ་དམ་པའི་ཆོས་འདི་
དང་འདི་སྒྲུབ་པ་ཡིན་སྙམ་པ་དེ་ནི་བསམ་པ་རྒྱ་ཆེ་བ་བྱང་ཆུབ་སེམས་ཀྱི་ཀུན་སློང་ཞེས་བྱ་བ་དེ་ཡིན། དེ་ནི་ཡོད་ན་དེས་ཆོག་མེད་ན་ཐབས་ཆག
༄༅། །སངས་རྒྱས་སྒྲུབ་པའི་ས་བོན་མ་ནོར་བ་སྨན་དཀར་བོ་ཆིག་ཐུབ་ལྟ་བུ་ཡིན་པས་ན་དུས་དང་རྣམ་པ་ཀུན་ཏུ་འདི་ལྟ་བུའི་ཀུན་སློང་རྣམ་དག་
དེ་ནི་ཤིན་ཏུ་གལ་ཆེ། ཀུན་སྤྱོད་ལའང་སྤང་བྱའི་ཀུན་སྤྱོད་དང༌། བླང་བྱའི་ཀུན་སྤྱོད་གཉིས། དང་པོ་ལའང་། སྣོད་ཀྱི་སྐྱོན་གསུམ། དྲི་མ་དྲུག མི་
འཛིན་པ་ལྔ་བཅས་སྤང་དགོས། བླང་བྱའི་ཀུན་སྤྱོད་ལའང་། འདུ་ཤེས་བཞི་བསྟེན་པ། ཕ་རོལ་ཏུ་ཕྱིན་པ་དྲུག་དང་ལྡན་པ། སྤྱོད་ལམ་གཞན་
བསྟེན་ཚུལ་སོགས། མདོར་ན་ཁྱིམ་པ་ཕོ་མོའི་གོ་བདེ་བའི་དབང་དུ་བྱས་ན། སྣོད་ཀྱི་སྐྱོན་གསུམ་གྱི་ནང་དུ་སྤང་བྱའི་ཀུན་སྤྱོད་ཐམས་ཅད་བསྡུ།
འདུ་ཤེས་བཞི་བསྟེན་ཚུལ་གྱི་ནང་དུ་བླང་བྱའི་ཀུན་སྤྱོད་ཐམས་ཅད་བསྡུས་ན་འགལ་བ་མེད་གསུངས།དེས་ན་ཀུན་སློང་དང་ཀུན་སྤྱོད་ལེགས་པར་
བཅོས་ཏ། ནང་རང་གི་སེམས་འདུལ་ནུས་ན་ཆོས་པ་ཞེས་བྱ་བ་དེ་ཉིད་ཡིན་ཏེ། དཔལ་སྤྲུལ་བས། ཕྱི་ཕྱུགས་ལུག་གི་ཀོ་བ་མ་ལགས་ཏ། །ནང་
གཤིས་ངན་སེམས་ཀྱི་ཀོ་གྱོང་དེ། །ཐབས་ཟབ་མོ་བླ་མའི་གདམས་ངག་གིས། །མཉེད་ལྷན་ལྷན་བྱུང་ན་ཆོས་པ་ཡིན། །ཞེས་སོ། དེས་ན་དེ་ལྟར་
ཀུན་སློང་དང་ཀུན་སྤྱོད་བཅོས་ནས་ཆོས་གང་ཞིག་ཉམས་སུ་ལེན་དགོས་ཟེར་ན། སྤྱིར་མདོ་སྔགས་རབ་འབྱམས་ཀྱི་གཞུང་ལུགས་རྣམས་སུ་ཆོས་
བསྒྲུབ་ཚུལ་མཐའ་ཡས་པ་ཞིག་གསུངས་ཡོད་ཀྱང༌། དེ་དག་ནི། བཀའ་རྒྱ་ཆེ། ལུང་གྲངས་མང་། ཤེས་བྱའི་གནས་ལ་ཟད་པ་མེད་པས་ན། འུ་
ཅག་བློ་དམན་པ་རྣམས་ཀྱིས་ཡོངས་སུ་རྫོགས་པ་ཞིག་རྟོགས་པ་ལྟ་ཅི་གོ་བ་ཙམ་ཡང་དཀའ་ནའང་། སངས་རྒྱས་ཀྱི་གསུངས་པའི་ཆོས་ཕུང་བརྒྱད་
༄༅། །ཁྲི་བཞི་སྟོང་ཐམས་ཅད་ཚུར་བསྡུ་ན་དམ་པ་གསུམ་གྱི་ནང་དུ་མ་འདུས་པ་མེད། དེས་ན་དམ་པ་གསུམ་ནི། རྒྱལ་བའི་ཆོས་ཚུལ་ཐམས་ཅད་
ཀྱི་སྙིང་པོ། དམ་ཆོས་འོ་མ་བསྲུབས་པ་ལས། མར་གྱི་ཉང་ཁུ་བྱུང་བ་ཡིན་གསུངས་པ་བཞིན་དུ། དགོས་གལ་ཆེ་བའི་ཆོས། ཤིན་ཏུ་གཅེས་པའི་
ཆོས་གསུམ་ཡིན་ཏ། ཇི་སྐད་དུ། སྦྱོར་བ་སེམས་བསྐྱེད་དངོས་གཞི་དམིགས་པ་མེད། །རྗེས་ལ་བསྔོ་བས་ཡོངས་སུ་ཟིན་པ་ནི། །ཐར་ལམ་བགྲོད་
པའི་གཅེས་པ་རྣམ་གསུམ་ཡིན། །ཞེས་གསུངས་པ་ལྟར། ཆོས་ཐམས་ཅད་ཀྱི་ཐོག་མར་གལ་ཆེ་བ་དགེ་རྩ་ཐབས་ཀྱིས་ཟིན་པ་སྦྱོར་བ་སེམས་
བསྐྱེད་དམ་པ། བར་དུ་གལ་ཆེ་བ་དགེ་རྩ་རྐྱེན་གྱིས་མི་བཤིག་པ་དངོས་གཞི་དམིགས་མེད་དམ་པ། ཐ་མར་གལ་ཆེ་བ་དགེ་བ་གོང་ནས་གོང་དུ་
འཕེལ་བྱེད་རྗེས་སུ་བསྔོ་བ་དམ་པའོ། །དང་པོ་ནི། རྒྱལ་བ་བྱམས་པས། སེམས་བསྐྱེད་པ་ནི་གཞན་དོན་ཕྱིར། །ཡང་དག་རྫོགས་པའི་བྱང་ཆུབ་
འདོད། ཅེས་པ་ལྟར། སྙིང་རྗེས་གཞན་དོན་དུ་དམིགས་པ་དང༌། ཤེས་རབ་ཀྱིས་རྫོགས་བྱང་ལ་དམིགས་པ་སྟེ་དོན་གཉིས་སམ་ཟུར་གཉིས་དང་
ལྡན་པ་ཞིག་ཡིན་དགོས། ཟུར་དང་པོ་ནི། འདི་ལྟར་འཁོར་བ་ན་གནས་པའི་སེམས་ཅན་ཐམས་ཅད་རང་གི་ཕ་མར་མ་གྱུར་བ་མེད་ལ། ཕ་མར་
གྱུར་པའི་དུས་སུ་ཟས་ཀྱི་ཕུད་བྱིན། གོས་ཀྱི་རྩེས་གཡོག ཤིན་ཏུ་བྱམས་པས་སྐྱེད་བསྲངས་བའི་དྲིན་ཅན་ཤ་སྟག་ཡིན་ལ། དྲིན་ཆེན་དེ་དག་གིས་
བདེ་བ་འདོད་ཀྱང་བདེ་བའི་རྒྱུ་ཆོས་དགེ་བ་བཅུ་བསྒྲུབ་མི་ཤེས། སྡུག་བསྔལ་མི་འདོད་ཀྱང་དེའི་རྒྱུ་མི་དགེ་བ་བཅུ་སྤང་མི་ཤེས། ཞེ་འདོད་དང་
༄༅། །ལག་ལེན་ཕྱིན་ཅི་ལོག་ཏུ་གྱུར། ལམ་ལོག་མགོ་རྨོངས་པ་ལོང་བ་ཐང་དཀྱིལ་དུ་ལུས་པ་ལྟ་བུའི་སེམས་ཅན་འདི་དག་སྙིང་རེ་རྗེ་བསམ།
བདག་གིས་ད་རེས་དལ་འབྱོར་གྱི་མི་ལུས་རྙེད། མཚན་ལྡན་གྱི་བླ་མ་དང་མཇལ། ཟབ་མོའི་ཆོས་དང་འཕྲད་སྐབས་འདིར། སེམས་ཅན་ཐམས་
ཅད་ཐར་བ་དང་ཐམས་ཅད་མཁྱེན་པའི་གོ་འཕང་ཐོབ་པའི་ཁུར་འདི་བདག་གཅིག་པུས་ཁྱེར། དེའི་ཆེད་དུ་དམ་པའི་ཆོས་འདི་དང་འདི་ལྟ་བུ་
བསྒྲུབ་པར་བྱའོ་སྙམ་པའི་བསམ་པ་བྱང་ཆུབ་མཆོག་ཏུ་སེམས་བསྐྱེད་པ་དེ་ཡིན། ཟུར་གཉིས་པ་ནི། མཐའ་ཡས་པའི་སེམས་ཅན་འདི་དག་སྲིད་
ཞིའི་མཐའ་ལ་མི་གནས་པའི་ཟུང་འཇུག་རྒྱལ་བ་རྡོ་རྗེ་འཆང་ཆེན་པོའི་གོ་འཕང་ལ་བདག་གཅིག་པུས་འགོད་རྒྱུ་ཡིན། འགོད་ནུས་པར་ཤོག་ཅིག
འགོད་པའི་ཆེད་དུ་སྦྱིན་སོགས་རྒྱལ་སྲས་ཀྱི་སྤྱོད་པ་སྤྱད་དཀའ་བ་རྣམས་ལ་འཇུག་པར་བྱའོ། །དེ་ལྟར་འགྲུབ་པའི་ཆེད་དུ་རྒྱལ་བ་སྲས་དང་བཅས་
པས་བྱིན་གྱིས་རློབས་ཤིག་སྙམ་པ་དེ་ཡིན། གཉིས་པ་དངོས་གཞི་དམིགས་མེད་དམ་པ་ལ་ཐུན་མོང་དང༌། ཐུན་མོང་མ་ཡིན་པ་གཉིས་ལས། དང་
པོ་ཆོས་འཆད་ཉན་སྒོམ་སྒྲུབ་གང་ལྟར་ཀྱང་། འཁོར་གསུམ་བདེན་མེད་སྒྱུ་མའི་དཔེ་བཅུ་ལྟ་བུར་ངོས་བཟུང་སྟེ། དེའི་ངང་ལ་མི་གཡེང་བར་བློ་སྦྱང་
བ་དང་། གཉིས་པ་ནི་ཕྱག་རྫོགས་དབུ་གསུམ་གྱི་ལྟ་བའི་དངོས་གཞི་སྐྱོང་བ་དེ་ཡིན། གསུམ་པ་རྗེས་སུ་བསྔོ་བ་དམ་པ་ནི། ཆོས་ཚིག་གཅིག་ཉན་
ནའང་རུང་། དགེ་སེམས་སྐད་ཅིག་མ་ཙམ་ཞིག་སྐྱེས་ཀྱང་རུང་། དགེ་སྡིག་བླང་དོར་སྣ་གཅིག་བྱས་པ་ཡན་ཆད་དེ་མ་ཐག་ཏུ་བསྔོ་དགོས་ཀྱི། མ་
༄༅། །བསྔོས་ན་ལས་དང་པོ་པའི་དགེ་རྩ་ནི་རྩྭ་རྩེའི་ཟིལ་བ་དང་འདྲ་ལ། མི་དགེ་བའི་རྣམ་རྟོག་དབང་བཙན་པ་ནི་ཉི་མའི་ཚ་ཟེར་དང་འདྲ་བས་
སྐད་ཅིག་གཅིག་གིས་ཀྱང་འཇོམས་འགྲོ་སྟེ། སྤྱོད་འཇུག་ལས། བསྐལ་བ་སྟོང་དུ་བསགས་པ་ཡི། །སྦྱིན་དང་བདེ་གཤེགས་མཆོད་ལ་སོགས། །
ལེགས་སྤྱད་གང་ཡིན་དེ་ཀུན་ཀྱང་། །ཁོང་ཁྲོ་གཅིག་གིས་འཇོམས་པར་འགྱུར། ཞེས་གསུངས་པ་ལྟར་རོ། །དེ་ལྟར་བསྔོ་མ་ནུས་པར་དགེ་རྩ་ཟད་
པའི་རྒྱུ་བཞི་དང་འཕྲད་ན་དགེ་རྩ་ཆེན་པོ་ཡིན་ཀྱང་འཇོམས་འགྲོ་སྟེ། ཇི་སྐད་དུ། དགེ་བའི་རྩ་བ་བསགས་ནས་ནི། །མ་བསྔོས་ཡང་ན་ལོག་པར་
བསྔོས། །གཞན་ལ་བསྒྲགས་དང་འགྱོད་པ་སྐྱེས། །དེ་ནི་ཟད་པའི་རྒྱུ་བཞི་ཡིན། །ཞེས་པ་ལྟར་རོ། །དེས་ན་བྱང་ཆུབ་ཀྱི་སེམས་ཀྱིས་ཟིན་མ་ཟིན་
གྱི་ཁྱད་པར་ལ་ལྟོས་ནས་འབྲས་བུ་ལ་ཆེ་ཆུང་གནམ་ས་ལྟ་བུའི་ཁྱད་པར་ཡོད་དེ། ཞི་བ་ལྷས། དགེ་བ་གཞན་ཀུན་ཆུ་ཤིང་བཞིན་དུ་ནི། །འབྲས་བུ་
འབྱིན་ནས་ཟད་པར་འགྱུར་བ་ཉིད། བྱང་ཆུབ་སེམས་ཀྱི་ལྗོན་ཤིང་རྟག་པར་ཡང་། །འབྲས་བུ་འབྱིན་པས་མི་ཟད་འཕེལ་བར་འགྱུར། །ཞེས་དང༌།
མདོ་རྒྱ་ཆེར་རོལ་བ་ལས། ཇི་ལྟར་རྒྱ་མཚོའི་ཆུ་ནང་ཆུ་ཐིགས་ལྷུང་། །རྒྱ་མཚོ་མ་ཟད་བར་དུ་དེ་མི་འཛད། །དེ་བཞིན་བྱང་ཆུབ་ཡོངས་བསྔོས་དགེ་
རྩ་དེ། །བྱང་ཆུབ་མ་ཐོབ་བར་དུ་དེ་མི་འཛད། །ཅེས་གསུངས་པས་སོ། །ད་ནི་ནུབ་ཕྱོགས་བདེ་བ་ཅན་དུ་སྐྱེ་བའི་ཐབས་བདེ་ཆེན་ཞིང་ཁྲིད་ཀྱི་
གདམས་པ་ཟབ་མོ་བཤད་པའི་སྐབས་རེད། བདེ་ཆེན་ཞིང་ཁྲིད་ལ་བརྟེན་ནས་བདེ་བ་ཅན་དུ་སྐྱེ་བའི་ཐབས་འདི་ནི་རྒྱུ་སྒྲུབ་སླ་ལ། འབྲས་བུ་
༄༅། །འགྲུབ་སླ་བ་ཡིན་ཞིང༌། མདོའི་མྱུར་ལམ་གྱི་གདམས་པ་ཟབ་མོ་ཡིན། འདི་ཉམས་སུ་བླངས་ན། སྔོན་དགེ་སློང་ཆོས་ཀྱི་འབྱུང་གནས་ཀྱི་
སྨོན་ལམ་ཡོངས་སུ་འགྲུབ་པའི་སྟོབས་དང༌། ད་ལྟ་རང་གིས་ཀྱང་རྟེན་ཞིང་ཁམས་ཡང་ནས་ཡང་དུ་གསལ་གདབ། རང་ལ་ནུས་པ་ཅི་ཡོད་སྒོའི་རྒྱུ་
ཚོགས་བསགས་སྒྲིབ་སྦྱོང་ལ་འབད་པ་བྱས་པའི་མཐུ་དང༌། རྐྱེན་སྨོན་ལམ་རྣམ་པར་དག་པས་མཚམས་སྦྱར་བྱས་པ་དེ་དག་མཐུ་བསྡོངས་དཔུང་
བསྡོངས་བྱས་ན་ཞིང་བདེ་བ་ཅན་དུ་སྐྱེ་ངེས་པ་ཡིན་ནོ། །བདེ་བ་ཅན་དུ་སྐྱེ་བའི་རྒྱུ་བཞི་ནི། རྟེན་ཚོགས་ཞིང་གསལ་འདེབས་པ་དང་། རྒྱུ་ཚོགས་
བསགས་སྒྲིབ་སྦྱང་། གྲོགས་བྱང་ཆུབ་མཆོག་ཏུ་སེམས་བསྐྱེད་པ། རྐྱེན་སྨོན་ལམ་རྣམ་པར་དག་པ་དང་བཞི་ཡིན། དེས་ན་འོད་མདོ་ལས། ཀུན་
དགའ་བོ་སེམས་ཅན་གང་ཞིག་དེ་བཞིན་གཤེགས་པའི་རྣམ་པ་ཡང་ཡང་ཡིད་ལ་བྱེད་པ་དང་། དགེ་བའི་རྩ་བ་མང་པོ་དཔག་ཏུ་མེད་པ་བསྐྱེད་པ་
དང༌། བྱང་ཆུབ་ཏུ་སེམས་བསྐྱེད་པ་དང་། ཡོངས་སུ་བསྔོས་ཏེ་འཇིག་རྟེན་གྱི་ཁམས་དེར་སྐྱེ་བར་སྨོན་ལམ་འདེབས་པ་དེ་དག་འཆི་བའི་དུས་ཉེ་
བར་གནས་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་དཔག་མེད་དེ། དགེ་སློང་གི་ཚོགས་དུ་མས་ཡོངས་
སུ་བསྐོར་ཞིང་མདུན་གྱིས་བལྟས་ནས་བཞུགས་པར་འགྱུར་ཏེ། དེ་དག་གིས་བཅོམ་ལྡན་འདས་འོད་དཔག་མེད་མཐོང་ནས་རབ་ཏུ་དང་བའི་
སེམས་ཀྱིས་ཤི་འཕོས་ནས་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་རོ། །ཞེས་སོ། ། ༈ དེས་ན་བདེ་བ་ཅན་དུ་སྐྱེ་བའི་རྒྱུ་བཞིའི་དང་པོ།
༄༅། །རྟེན་ཚོགས་ཞིང་གསལ་འདེབས་པ་ནི། ཨེ་མ་ཧོ། ཞེས་དེའང་ཞིང་ཁམས་ཡིད་ལ་ཡང་ཡང་མ་བྱས་ན། སྨོན་ལམ་བཏབ་པ་ཙམ་ཁོ་ནས་
སྐྱེ་མི་ནུས་ཏེ། འཇིགས་མེད་གླིང་པས། ཞིང་ཁམས་ཡིད་ལ་མ་བྱས་ན། །སྨོན་དང་ཚིག་གིས་འགྲུབ་མི་སྲིད། །ཅེས་སོ། །ཨེ་མ་ཧོ་ཞེས་པ་ནི་ངོ་
མཚར་བའི་ཚིག་ཡིན། གང་ལ་ངོ་མཚར་ན། དགེ་སློང་ཆོས་ཀྱི་འབྱུང་གནས་དང༌། བདེ་བ་ཅན་གྱི་ཞིང་ཁམས་ལ་ངོ་མཚར་བ་དང༌། ཚུལ་ཇི་ལྟར་
དུ་ངོ་མཚར་ན། སྔོན་བསྐལ་བ་དཔག་ཏུ་མེད་པའི་གོང་རོལ་ན་དགེ་སློང་ཆོས་ཀྱི་འབྱུང་གནས་ཞེས་བྱ་བ་དེས། སངས་རྒྱས་འཇིག་རྟེན་དབང་ཕྱུག་
གི་རྒྱལ་པོའི་མདུན་ནས་བྱང་ཆུབ་མཆོག་ཏུ་ཐུགས་བསྐྱེད། དེའི་ཚེ་ན་དགེ་སློང་ཆོས་ཀྱི་འབྱུང་གནས་ས་བརྒྱད་པ་བ་ཡིན། དགེ་སློང་དེ་ནི། མི་
བརྗེད་པའི་གཟུངས་ཐོབ་པའི་དྲན་པ་དང་ལྡན་ཞིང་། རྣམ་དཔྱོད་ཀྱི་བློ་གྲོས་མཆོག་དང༌། ཏིང་ངེ་འཛིན་གྱི་རྟོགས་པ་དང༌། ཤེས་རབ་དང་བརྩོན་
འགྲུས་ཀྱི་སྙིང་སྟོབས་མཆོག་གི་གོ་ཆ་དང་ལྡན་པ་ཞིག་ཡིན་ནོ། །དགེ་སློང་དེས་སངས་རྒྱས་དེའི་མདུན་ནས་ལོ་བྱེ་བ་ཞིག་གི་ཚེ་ལ་ཕྱོགས་བཅུའི་
སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཕྲག་བརྒྱད་ཅུ་རྩ་གཅིག་གི་ཞིང་ཐམས་ཅད་ཐོས་བསམ་བྱས་པ་ཡིན། ཐོས་བསམ་ཇི་ལྟར་བྱས་པ་ཡིན་ཟེར་
ན། སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཕྲག་བརྒྱ་ཅུ་རྩ་གཅིག་གི་མཛད་པ་ལ་ཐོས་བསམ་འདི་ལྟར་བྱས་ཏེ། དཔེར་ན་སངས་རྒྱས་རེ་རེ་བཞིན་
དུ། དང་པོ་སོ་སྐྱེས་དུས་ནས་བཟུང་ལམ་ཞུགས་ཀྱི་དུས་སོགས་སུ་བྱང་ཆུབ་མཆོག་ཏུ་སེམས་ཇི་ལྟར་བསྐྱེད། སྨོན་ལམ་ཇི་ལྟར་བཏབ། ཚོགས་
༄༅། །གཉིས་རྒྱ་མཚོ་ལྟ་བུ་ཇི་ལྟར་བསགས། རྫོགས་སྨིན་སྦྱང་གསུམ་ཇི་ལྟར་མཐར་ཕྱིན། ད་ལྟ་མངོན་པར་རྫོགས་པར་སངས་ཇི་ལྟར་རྒྱས།
སངས་རྒྱས་ནས་གཞན་དོན་གཟུགས་སྐུའི་འགྲོ་དོན་ཇི་ལྟར་མཛད་ཀྱིན་ཡོད། ད་ལྟ་སངས་རྒྱས་དེའི་ཞིང་དེར་སོ་སྐྱེས་ཕལ་བ་སྐྱེ་ནུས་སམ་མི་ནུས་
སོགས་ཀྱི་ཚུལ་ལ་ཐོས་བསམ་བྱས་པ་ཡིན། འོན་ཀྱང་སངས་རྒྱས་ཀྱི་ཞིང་ཁམས་རབ་འབྱམས་རྣམས་སུ་སྐྱེ་བ་ལ། སྒྲིབ་གཉས་རགས་པ་སྤངས་
ནས་ས་བརྒྱད་པ་ཡན་ཆད་ཐོབ་དགོས། ཞིང་ཁམས་འབྲིང་དུ་སྐྱེ་བ་ལ་ཡང་། ཉོན་མོངས་པའི་སྒྲིབ་པ་ཕྲ་བའི་ཕྲ་བ་མ་ལུས་པ་སྤངས་ནས་སྒོམ་
ལམ་དང་པོ་ཡན་ཆད་ཐོབ་དགོས། ཞིང་ཁམས་ཐ་མ་རྣམས་སུ་སྐྱེ་བ་ལ་བདག་འཛིན་རྩད་ནས་ཆོད་ཅིང་། བདག་མེད་ཆོས་ཉིད་ཀྱི་བདེན་པ་
མཐོང་ལམ་ཐོབ་དགོས། མཐོང་ལམ་མ་ཐོབ་བར་དུ་སྨོན་ལམ་བཏབ་ཀྱང་མི་འགྲུབ་པ་ཡིན་ནོ། །ཞེས་གནམ་ཆོས་ཞིང་དབང་གི་ལོ་རྒྱུས་ནང་དུ་
ཆགས་མེད་རིན་པོ་ཆེས་གསུངས། དགེ་སློང་ཆོས་ཀྱི་འབྱུང་གནས་ཀྱིས་དེ་ལྟ་བུའི་ངང་ཚུལ་ལེགས་པར་རྟོགས་ཚེ་ཁོང་གི་ཐུགས་ལ། ངས་དག་
པའི་ཞིང་ཁྱད་པར་བ་ཞིག་བཞེངས་དགོས། ངའི་ཞིང་དེ་ནི་སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཕྲག་བརྒྱ་ཅུ་རྩ་གཅིག་གི་ཞིང་ཐམས་ཅད་ལས་
ཁྱད་པར་དུ་འཕགས་པ། སོ་སོའི་སྐྱེ་བོ་ཉོན་མོངས་དུག་ལྔ་སྤངས་མ་ཟིན་པའི་གང་ཟག་ཀྱང་སྐྱེ་ནུས་པ། ངའི་ཞིང་དེ་ལ་སངས་རྒྱས་བྱེ་བ་བརྒྱ་སྟོང་
ཕྲག་བརྒྱ་ཅུ་རྩ་གཅིག་གི་ཞིང་གི་ཡོན་ཏན་དང་བཀོད་པ་ཐམས་ཅད་གཅིག་ཏུ་ཚང་བ་ཞིག་བསྒྲུབ་དགོས་དགོངས་ནས་ཁྲག་ཁྲིག་སྙིང་སྟོབས་ཀྱི་གོ་
༄༅། །ཆ་མཆོག་ཏུ་བགོས་ཏེ། ངའི་ཞིང་དེ་ལ་སྨོན་ལམ་བཏབ་ཚད་ཀྱི་གང་ཟག་ཞིག་ཡིན་ཚེ། མཚམས་མེད་པའི་ལས་དང་། ཆོས་སྤང་གི་ལས་
མ་བྱས་ན་སྐྱེ་ངེས་ལ། མ་སྐྱེས་ན་ང་སངས་མི་རྒྱའོ་སྙམ། དེས་ན་ངའི་ཞིང་དེར་སྐྱེ་བའི་ཆེད་དུ། ངས་བསྐལ་བ་ཆུ་བོ་གང་གཱ་ཀླུང་གི་བྱེ་མ་སྙེད་
གཉིས་ཀྱི་བར་དུ་ཚོགས་བསགས་པར་བྱའོ་དགོངས་ཏེ། སངས་རྒྱས་འཇིག་རྟེན་དབང་ཕྱུག་གི་རྒྱལ་པོའི་མདུན་དུ་བྱོན་ནས་སྨོན་ལམ་ཆེན་པོ་ལྔ་
བརྒྱ་བཏབ་པ་ཡིན། སྨོན་ལམ་ཆེན་པོ་ལྔ་བརྒྱའི་ཐོག་མར་ནི་འདི་ལྟ་སྟེ། སེམས་ཅན་གང་གིས་བདག་གི་མིང་ཐོས་ནས་སངས་རྒྱས་ཀྱི་ཞིང་དེར་སྐྱེ་
བར་བགྱི་བའི་སླད་དུ་སེམས་གཏོང་ཞིང་དགེ་བའི་རྩ་བ་རྣམས་ཡོངས་སུ་བསྔོ་བར་བགྱིད་ན། མཚམས་མ་མཆིས་པར་བགྱིད་པ་དང༌། དམ་པའི་
ཆོས་སྤངས་བའི་སྒྲིབ་པས་བསྒྲིབས་པའི་སེམས་ཅན་རྣམས་མ་གཏོགས་པར་དེ་དག་ཐ་ན་སེམས་བསྐྱེད་པའི་འགྱུར་བ་བཅས་སངས་རྒྱས་ཀྱི་ཞིང་
དེར་སྐྱེ་བར་མ་གྱུར་བ་དེ་སྲིད་དུ་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་མི་བགྱིའོ། ཞེས་
གསུངས་པ་སོགས་ཀྱི་སྨོན་ལམ་ཆེན་པོ་ལྔ་བརྒྱ་བཏབ་བོ། །ས་བརྒྱད་པ་པ་དེས་སྨོན་ལམ་དེ་དག་འགྲུབ་པའི་ཆེད་དུ་བསྐལ་བ་ཆུ་བོ་གང་གཱ་ཀླུང་
གི་བྱེ་མ་སྙེད་གཉིས་ཀྱི་བར་དུ་ཚོགས་བསགས་ཏེ། མཐར་སྨོན་ལམ་ལྔ་བརྒྱ་དེ་དག་འགྲུབ་སྟེ་མགོན་པོ་འོད་དཔག་མེད་ཀྱི་ངོར་སངས་རྒྱས་ནས།
ད་ལྟའི་བར་བསྐལ་བ་བཅུ་འཁོར་ཡོད། བསྐལ་བ་བཅུ་དེ་བདེ་བ་ཅན་གྱི་ཞག་བཅུ་ཡིན། དེས་ན་རང་ཅག་སོ་སྐྱེས་རྣམས་ནི་ཞིང་དག་པ་གཞན་
༄༅། །ཞིག་ཏུ་སྐྱེ་མི་ནུས་མོད། འོན་ཀྱང་བདེ་བ་ཅན་དུ་སྐྱེ་ནུས་པ་ནི་དགེ་སློང་ཆོས་ཀྱི་འབྱུང་གནས་ཀྱི་བཀའ་དྲིན་ཡིན། དེས་ན་དགེ་སློང་ཆོས་།
ཀྱི་འབྱུང་གནས་ཀྱི་ཐུགས་བསྐྱེད་དང༌། ཚོགས་བསགས། སྨོན་ལམ་རྣམས་ནི་གཞན་གང་གིས་ཀྱང་འགྲན་ཟླ་དང་བྲལ་བས་ན་ངོ་མཚར་བའི་
གནས་ལགས་སོ། །འདི་ནས་ཉི་མ་ནུབ་ཀྱི་ཕྱོགས་རོལ་ན། །གྲངས་མེད་འཇིག་རྟེན་མང་པོའི་ཕ་རོལ་ན། །ཅུང་ཟད་སྟེང་དུ་འཕགས་པའི་ཡུལ་ས་
ན། །རྣམ་པར་དག་པའི་ཞིང་ཁམས་བདེ་བ་ཅན། །བདག་གི་ཆུ་བུར་མིག་གིས་མ་མཐོང་ཡང༌། །རང་སེམས་གསལ་བའི་ཡུལ་ལ་ལམ་མེར་
གསལ། །དེ་ན་བཅོམ་ལྡན་རྒྱལ་བ་འོད་དཔག་མེད། །པདྨ་རཱ་གའི་མདོག་ཅན་གཟི་བརྗིད་འབར། །དབུ་ལ་གཙུག་ཏོར་ཞབས་ལ་འཁོར་ལོ་
སོགས། །མཚན་བཟང་སོ་གཉིས་དཔེ་བྱད་བརྒྱད་ཅུས་སྤྲས། །ཞལ་གཅིག་ཕྱག་གཉིས་མཉམ་བཞག་ལྷུང་བཟེད་འཛིན། །ཆོས་གོས་རྣམ་གསུམ
གསོལ་ཞིང་སྐྱིལ་ཀྲུང་གིས། །པདྨ་སྟོང་ལྡན་ཟླ་བའི་གདན་སྟེང་དུ། །བྱང་ཆུབ་ཤིང་ལ་སྐུ་རྒྱབ་བརྟེན་མཛད་དེ། །ཐུགས་རྗེའི་སྤྱན་གྱིས་རྒྱང་ནས་
བདག་ལ་གཟིགས། །གཡས་སུ་བྱང་ཆུབ་སེམས་དཔའ་སྤྱན་རས་གཟིགས། །སྐུ་མདོག་དཀར་པོ་ཕྱག་གཡོན་པད་དཀར་འཛིན། །གཡོན་དུ་བྱང་
ཆུབ་སེམས་དཔའ་མཐུ་ཆེན་ཐོབ། །སྔོན་པོ་རྡོ་རྗེའི་མཚན་པའི་པདྨ་གཡོན། །གཡས་གཉིས་སྐྱབས་སྦྱིན་ཕྱག་རྒྱ་བདག་ལ་བསྟན། །གཙོ་བོ་གསུམ་
པོ་རི་རྒྱལ་ལྷུན་པོ་བཞིན། །ལྷང་ངེ་ལྷན་ནེ་ལྷམ་མེར་བཞུགས་པའི་འཁོར། །བྱང་ཆུབ་སེམས་དཔའི་དགེ་སློང་བྱེ་བ་འབུམ། །ཀུན་ཀྱང་གསེར་
༄༅། །མདོག་མཚན་དང་དཔེ་བྱད་བརྒྱན། །ཆོས་གོས་རྣམ་གསུམ་གསོལ་ཞིང་སེར་ལྟེམ་མེ། །དེའང་བདེ་བ་ཅན་དེ་ཕྱོགས་གང་ཞིག་ན་ཡོད་
བསམ་ན། མི་མཇེད་འཇིག་རྟེན་གྱི་ཞིང་འདི་ནས་ཉི་མ་ནུབ་ཀྱི་ཕྱོགས་རོལ་ན་ཡོད་པ་ཡིན། ཐག་རིང་ཐུང་ཅི་འདྲ་ཞིག་ན་ཡོད་བསམ་ན། གྲངས་
མེད་པའི་འཇིག་རྟེན་མང་པོའི་ཕ་རོལ་ཞིག་ན་ཡོད་པ་དང༌། མཐོ་དམན་ག་ཤེད་ཅིག་ན་ཡོད་ཟེར་ན། ས་གཞི་ལས་ཅུང་ཟད་སྟེང་དུ་འཕགས་པའི་
ཡུལ་ས་ཞིག་ན་ཡོད་པ་ཡིན། ཚུལ་ཇི་ལྟ་བུ་ཞིག་ཡིན་ན། རྣམ་པར་མ་དག་པས་རི་འབར་འབུར། ས་གཤའ་གཤོང་། རྡོ་གསེག་ཚེར་མ་ཅན་ལྟ་བུ་
མ་ཡིན་པར། རྣམ་པར་དག་པའི་ཞིང་ཁུམས་བདེ་བ་ཅན་དེ་ནི། ས་གཞི་ཐམས་ཅད་ངོས་འཇམ་ཞིང་ཁོད་སྙོམ་པ་གཞོན་ནུ་མའི་ལག་མཐིལ་ལྟ་བུ། 
རྒྱ་ཆེ་ཞིང་ཁྱོན་ཡངས་པ་ནམ་མཁའི་མཐའ་དང་མཉམ་པ། སྨན་གྱི་སྤང་རི་ལ་དྲི་བཟང་གི་ན་བུན་འཐུལ་བ། ས་གཞི་ཐམས་ཅད་འཇའ་ཚོན་སྣ་
ལྔའི་དྲྭ་བ་མིག་མང་རིས་སུ་བྲིས་པ་ལྟ་བུ། མེ་ཏོག་པདྨ་དཀར་སེར་དམར་ལྗང་གིས་མིག་དབང་འཕྲོག་པ་ལྟ་བུ། གསེར་གྱི་བྱེ་མ། གཡུ་ཡི་ནེའུ་
གསཔ། ཕྱོགས་མཚམས་རྣམས་སུ་ཡན་ལག་བརྒྱད་དང་ལྡན་པའི་མཚོ་དང་རྫིང་བུ་སྣ་ཚོགས་འཁྱིལ་བ། ཁོར་ཡུག་ཀུན་ཏུ་དཔག་བསམ་གྱི་ལྗོན་
ཤིང་ལས་འདོད་རྒུ་ཆར་དུ་འབེབས་པ། སྤྲུལ་བའི་བྱ་རིགས་སྣ་ཚོགས་ཀྱིས་སྙན་པའི་ཆོས་སྒྲ་སྒྲོག་པ། ནམ་མཁའ་ལ་འཇའ་ཚོན་སྣ་ལྔའི་ཟེར་།
མདངས་འཁྲིགས་པ་སོགས་ཞིང་ཁམས་ཀྱི་བཀོད་པ་འོག་ཏུ་གསལ། ད་ལྟ་རང་ཅག་གི་ལུས་འདི་ནི་སྡུག་བདེན་གྱི་ཕུང་པོ་ཡིན་པས་ན། བདག་
༄༅། །ཅག་གི་མ་དག་ཟག་བཅས་ལས་གྲུབ་པའི་ཆུ་བུར་གྱི་མིག་གིས། དག་པ་ཡེ་ཤེས་ཀྱི་ཞིང་ཁམས་ཀྱི་བཀོད་པ་མ་མཐོང་ན་ཡང་། རང་གི་
སེམས་ལ་ཅི་ཞིག་བསམས་ཀྱང་ཐོགས་པ་མེད་པར་གསལ་ནུསཾ་པསཾ་ན། ཡིད་ཀྱི་ངོ་ལུ་བདེ་བ་ཅན་གྱི་ཞིང་ཁམས་བཀྲ་ལམ་མེར་མངོན་སུམ་དུ་
བཞུགས་ཡོད་བསམས་ནས་གསལ་བཏབ་པ་དེ་རྟེན་ཞིང་ཁམས་གསལ་འདེབས་ཀྱི་ཚུལ་ཡིན་ནོ། །ཞིང་ཁམས་དེ་ན་རིན་པོ་ཆེ་སྣ་ལྔ་ལས་གྲུབ་
པའི་གཞལ་ཡས་ཁང་རྒྱ་ཁྱོན་ཚད་ལས་འདས་པ། དབྱིབས་དང་བཀོད་པ་ཕུན་སུམ་ཚོགས་པའི་རྒྱན་གྱིས་རྣམ་པར་བརྒྱན་པ། འོད་དང་འོད་ཟེར་
བསམ་གྱིས་མི་ཁྱབ་པ་འཕྲོ་བའི་དབུས་དེ་ན། ངོ་བོ་ནི་དུས་གསུམ་སངས་རྒྱས་ཐམས་ཅད་འདུས་པའི་ངོ་བོ་མཚུངས་མེད་ཐུགས་རྗེའི་གཏེར་མཛོད་
རང་གི་དཔལ་ལྡན་རྩ་བའི་བླ་མ་ཡིན་པ་ལ། རྣམ་པ་བཅོམ་ལྡན་འདས་རྒྱལ་བ་འོད་དཔག་མེད་མགོན། སྐུ་མདོག་དམར་པོ་པདྨ་ར་གའི་ལྷུན་པོ་
ལ་ཉིན་བྱེད་འབུམ་གྱིས་འཁྱུད་པ་ལྟ་བུའི་མདོག་ཅན། འོད་དང་འོད་ཟེར་བྱེ་བའི་གཟི་བརྗིད་འབར་བ། དབུ་ལ་གཙུག་ཏོར་དང༌། ཞབས་ཀྱི་
མཐིལ་ལ་འཁོར་ལོ་སོགས། མཚན་བཟང་ཐོག་མཐའ་གཉིས་ཀྱི་གཙོས་མཚན་བཟང་པོ་སོ་གཉིས་དང༌། དཔེ་བྱེད་བརྒྱད་ཅུས་སྤྲས་པཾ། ཞལ་
གཅིག་ཕྱག་གཉིས་མཉམ་བཞག་གི་སྟེང་དུ་ལྷུང་བཟེད་བདུད་རྩིས་བཀང་བ་འཛིན་པ། སྐུ་ལ་ཆོས་གོས་རྣམ་གསུམ་གསོལ་ཞིང་། ཞབས་དཀྱིལ་
དཀྲུང་གིས་བཞུགས་པ། དེ་ཡང་མེ་ཏོག་པདྨ་འདབ་མ་སྟོང་དང་ལྡན་པའི་ལྟེ་བར་ཟླ་བའི་དཀྱིལ་འཁོར་ཉ་གང་བའི་གདོན་གྱི་སྟེང་དུ། བྱང་ཆུབ་
༄༅། །ཀྱི་ཤིང་རིན་པོ་ཆེ་ཡོན་ཏན་བསམ་གྱིས་མི་ཁྱབ་པ་ལ་སྐུ་རྒྱབ་བརྟེན་པར་མཛད་དེ། ཐུགས་རྗེའི་སྤྱན་གྱིས་རྒྱང་རིང་པོ་ནུབ་ཕྱོགས་བདེ་བ
ཅན་གྱི་ཞིང་ནས་བདག་སོགས་སེམས་ཅན་ཐམས་ཅད་ལ་བརྩེ་བའི་ཞལ་གྱིས་ཕྱོགསཾ། འཛུམ་པའི་སྤྱན་གྱིས་གཟིགས། དགྱེས་པའི་ཐུགས་ཀྱིས
དགོངས། འདྲེན་པའི་དེད་དཔོན་ཆེན་པོ་བྱས་ནས་མངོན་སུམ་དུ་བཞུགས་ཡོད་བསམས་ནས་གསོལ་བ་རྩེ་གཅིག་ཏུ་འདེབས་པར་བྱའོ། །མགོན་
པོ་འོད་དཔག་མེད་ཀྱི་གཡས་སུ། རྒྱལ་ཀུན་སྙིང་རྗེའི་རང་གཟུགས་བྱང་ཆུབ་སེམས་དཔའ་འཕགས་མཆོག་སྤྱན་རས་གཟིགས། སྐུ་མདོག་དཀར་
པོ་གངས་ཀྱི་རི་བོ་ལ་ཉི་མ་འབུམ་གྱིས་འཁྱུད་པ་ལྟ་བུ། ཕྱག་གཡོན་པས་མེ་ཏོག་པདྨ་དཀར་པོ་འདབ་དྲུག་འཛིན་པ། འོད་དཔག་མེད་ཀྱི་གཡོན་
དུ་རྒྱལ་ཀུན་མཐུ་སྟོབས་ཀྱི་རང་གཟུགས་བྱང་ཆུབ་སེམས་དཔའ་ཆེན་པོ་མཐུ་ཆེན་ཐོབ་ཕྱག་ན་རྡོ་རྗེ། སྐུ་མདོག་སྔོན་པོ་བཻཌཱུརྱའི་རི་བོ་ལ་ཉི་མ་
འབུམ་གྱིས་འཁྱུད་པ་ལྟ་བུ། རྡོ་རྗེའི་མཚན་པའི་མེ་ཏོག་པདྨ་སྔོན་པོ་ཕྱག་གཡོན་དུ་ཐོགས་པ། སེམས་དཔའ་གཉིས་ཀྱི་ཕྱག་གཡས་པ་གཉིས་ཀ་
སྐུ་ཡི་སྟ་ཟུར་ནས་སྐྱབས་སྦྱིན་གྱི་ཕྱག་རྒྱ་བདག་སོགས་སེམས་ཅན་ཐམས་ཅད་ལ་བསྟན་པ། དེའི་དོན་ཡང་འགྲོ་བ་སེམས་ཅན་ཐམས་ཅད་འཁོར་
བའི་འཇིགས་པ་ལ་མ་སྐྲགཾ མ་འཇིགསཾ་དང་ཁོང་རྣམ་གཉིས་ཀྱིས་འཇིགས་དང་སྡུག་བསྔལ་ཀུན་ལས་སྐྱོབ་པར་བྱེད་དོ་ཞེས་པའི་དོན་ནོ། །དེ་
ལྟར་སངས་རྒྱས་མགོན་པོ་འོད་དཔག་མེད་དང་། སྲས་ཀྱི་ཐུ་བོ་གཉིས་ཏེ་གཙོ་བོ་གསུམ་པོ་དེ་ནི། དཔེར་ན་རིའི་རྒྱལ་པོ་ལྷུན་པོའམ། རིའི་དབང་
༄༅། །པོ་མཆོག་རབ་དེ་ཉིད་ནི་འཇིག་རྟེན་ཁམས་ཀྱི་རི་ཐམས་ཅད་ཀྱི་རྩེ་མོར་གྱུར་ཞིང་། རི་ཐམས་ཅད་ལས་ཁྱད་པར་དུ་འཕགས་པ་བཞིན་དུ།།
གཙོ་འཁོར་གསུམ་དེ་ནི། བྱང་ཆུབ་སེམས་དཔའི་དགེ་སློང་བྱེ་བ་འབུམ་སྡེའི་ནང་ལས་ཁྱད་པར་དུ་འཕགས་པ། སྐུ་མཚན་དཔེ་གསལ་རྫོགས་ཀྱི་
རང་བཞིན་ལྷང་ངེ་། གསུང་གྲག་སྟོང་རྡོ་རྗེའི་ཆོས་སྒྲ་ལྷན་ནེ། ཐུགས་གསལ་སྟོང་རྣམ་མཁྱེན་གྱི་རང་བཞིན་ལྷམ་མེར་བཞུགས་པའི་འཁོར་དུ། །
བྱང་ཆུབ་སེམས་དཔའི་དགེ་སློང་བྱེ་བ་འབུམ་དང་བཅས་པ་ཀུན་ཀྱང་གསེར་མདོག་མཚན་དང་དཔེ་བྱད་བཏགས་པ་བས་བརྒྱན་པ། ཆོས་གོས་
རྣམ་གསུམ་གསོལ་ཞིང་ནང་སྔ་མོ་རྒྱ་མཚོ་ལ་ཉི་འོད་ཕོག་པ་ལྟར་སེར་ལྟེམ་མེ་བཞུགས་ཡོད་བསམ། ཕ་མས་གཙོར་བྱས་རང་གཞན་སེམས་ཅན་
ཐམས་ཅད་དེང་ནས་བཟུང་སྟེ། ནམ་ཞིག་བྱང་ཆུབ་སྙིང་པོ་མ་ཐོབ་ཀྱི་བར་དུ་བློ་གཏད་ས། ཡིད་ཆེས་ས་ནི་ཁྱེད་ཡིན། བློ་ཕ་ལ་མི་གཏད། གྲོས་མ་
ལ་མི་བྱེད། ཐག་རང་གིས་མི་གཅོད། སྐྱིད་སྡུག་ལེགས་ཉེས་ཅི་བྱུང་ཡང་ཁྱེད་ཤེས། ཁྱེད་མཁྱེན། སྐྱབས་དང་སྐྱེལ་མ་མགོན་དང་དཔུང་གཉེན་
ཁྱེད་ལས་རེ་ས་གཞན་ན་མེད་བསམ་པ་དེ་ནི་རྟེན་ཚོགས་ཞིང་གསལ་འདེབས་ཚུལ་ཡིན། རབ་ན་དེ་བཞིན་གཤེགས་པའི་ཞལ་ཕྱག་མཚན་མ།
རྒྱན་དང་། ཆ་ལུགས། སྤྱན་གྱི་དཀར་ནག་ཚུན་ཆད་མ་འདྲེས་པར་གསལ་ནུས་ན་ཕུན་སུམ་ཚོགས་པ་རེད། གལ་ཏེ་དེ་ལྟར་གསལ་མ་ནུས་ཀྱང་།
བདེ་བ་ཅན་ནི་མ་བཀོད་རང་བྱུང་གི་ཞིང་ཁམས་ཡིན་པས་བསྐྱེད་རིམ་སྒོམ་པ་སོགས་དང་མི་འདྲ། ཡང་ཡང་ཡིད་ལ་བྱས་ཏ་མོས་པ་ཙམ་གྱིས་ཀྱང་
༄༅། །ཚོགས་ཞིང་གསལ་འདེབས་པའི་གོ་ཆོད་དེ། མདོ་ལས། གང་ཞིག་སངས་རྒྱས་ཡིད་བྱེད་པ། །དེ་ཡི་མདུན་ན་ཐུབ་པ་བཞུགས། །དབང་
བསྐུར་བྱིན་གྱིས་རློབས་པར་འགྱུར། །ཞེས་དང་། ཨོ་རྒྱན་ཆེན་པོས། དད་པ་ཅན་གྱི་གང་ཟག་ཕོ་མོ་ལ༔ པད་འབྱུང་གང་དུའང་མ་བཞུད་སྒོ་ཉལ་
ཡོད༔ ང་ཡི་ཚེ་ལ་འདས་འཁྲུངས་ཡོད་མ་ཡིན༔ དད་ལྡན་མི་རེའི་མདུན་ན་པད་འབྱུང་རཿ ཞེས་པ་ལྟར། འོད་དཔག་མེད་ལ་དད་པ་སྐད་ཅིག་ཙམ་
བྱས་པ་དང་། གསོལ་འདེབས་ལན་གཅིག་བྱས་པ། ཐལ་མོ་ཡ་གཅིག་སྦྱར་ནའང་། མགོན་པོ་འོད་དཔག་མེད་ཀྱི་མངོན་ཤེས་ཀྱིས་གཟིགས་ཡོད་
པ་ནི་འོད་དཔག་མེད་ཀྱི་ཐུགས་ཀྱི་ཡོན་ཏན་ཡིན། ད་ལྟ་འཇིག་རྟེན་མི་ཡུལ་གྱི་བླ་མ་དགེ་བའི་བཤེས་གཉེན། དགེ་སློང་སོགས་རབ་བྱུང་གི་རྟེན་
དང༌། གཏེར་སྟོན་དང༌། གྲུབ་ཐོབ་སོགས་སྐྱེས་བུ་དམ་པ་ཕལ་ཆེ་བ་འདི་དག་མགོན་པོ་འོད་དཔག་མེད་ཀྱི་སྤྲུལ་བ་ཡིན་པས། དེ་དག་གིས་
གདུལ་བྱའི་བློ་ཁ་ཆོས་ལ་བསྒྱུར་བའི་ཆེད་དུ། ཆོས་ཀྱི་རྣམ་གྲངས་བསམ་གྱིས་མི་ཁྱབ་པ་རིགས་ཅན་གསུམ་གྱི་གདུལ་བྱ་རྣམས་ལ་གང་ལ་གང་
འདུལ་དེ་ལ་དེ་སྟོན་གྱི་ཚུལ་དུ་གསུངས་ནས་གདུལ་བྱ་སྨིན་གྲོལ་གྱི་ས་ལ་འགོད་པ་ནི་མགོན་པོ་འོད་དཔག་མེད་ཀྱི་གསུང་གི་ཡོན་ཏན་ལས་བྱུང་
བ་ཡིན། དེ་བཞིན་དུ་མགོན་པོ་འོད་དཔག་མེད་ཀྱི་སྐུ་ཡི་རྫུ་འཕྲུལ་ལས་བྱུང་བའི་རྟག་ཁྱབ་ལྷུན་གྲུབ་ཀྱི་མཛད་པ་ནི། ནམ་མཁའ་མ་ཟད་བར་
སེམས་ཅན་གྱི་གྲངས་མི་ཟད། སེམས་ཅན་གྱི་གྲངས་མ་ཟད་བར་དུ་ལས་དང་ཉོན་མོངས་པ་མི་ཟད། ལས་དང་ཉོན་མོངས་པ་མ་ཟད་ཀྱི་བར་དུ།
༄༅། །མགོན་པོ་འོད་དཔག་མེད་ཀྱི་གཟུགས་སྐུའི་འགྲོ་དོན་མི་ཟད་པར། སེམས་ཅན་ཐམས་ཅད་འདྲེན་པའི་ཆེད་དུ། སངས་རྒྱས་དང་བྱང་ཆུབ་
སེམས་དཔའ། སྐྱེ་བ་སྤྲུལ་སྐུ། བཟོ་སྤྲུལ་སྐུ། སྣ་ཚོགས་སྤྲུལ་བ། འགྲོ་འདུལ་སྤྲུལ་བ་སོགས་ཞིང་རྡུལ་གྱི་གྲངས་དང་མཉམ་པར་བྱོན་པ་ནི་མགོན་
པོ་འོད་དཔག་མེད་ཀྱི་སྐུ་རྫུ་འཕྲུལ་གྱི་ཡོན་ཏན་ལས་བྱུང་བ་ཡིན། དེས་ན་རང་ཅག་འཁོར་བའི་སེམས་ཅན་ཡོངས་ཀྱི་དད་པ་དང་མོས་གུས་དྲག་
པོས་འོད་དཔག་མེད་ལ་གསོལ་བ་ལན་གཅིག་བཏབ་ན། དེ་མགོན་པོ་འོད་དཔག་མེད་ཀྱི་ཡེ་ཤེས་ཀྱི་སྤྱན་གྱིས་གཟིགས། ལྷའི་སྙན་གྱིས་གསན།
མངོན་ཤེས་ཀྱི་ཐུགས་ཀྱིས་དགོངས་ཡོད་པ་མ་ཟད། རྫུ་འཕྲུལ་གྱི་ཞབས་ཀྱིས་བཅགས་ཏེ་མིག་ལོང་གི་མདུན་ན་མིག་ལྡན་བཞིན་མངོན་སུམ་དུ་
བྱོན་ཡོད་ངེས་པ་ཅན་ཡིན་ཏེ། ཏིང་འཛིན་རྒྱལ་པོ་ལས། གང་ཞིག་ཐུབ་པའི་དབང་བོ་དྲན་བྱེད་པ། །དེ་ཡི་མདུན་ན་རྟག་ཏུ་ཐུབ་པ་བཞུགས། །
ཞེས་པ་ལྟར་དང་། སྔོན་རྫ་སྟོད་དུ་བླ་མ་མཚམས་པ་བཞུགས་སྐབས། རྫ་སྟོད་རྒད་པོ་སྡིག་རྒན་སྔོ་སྐྱ་ལོ་ཟེར་བའི་རྒས་པོ་ཞིག་གིས་འོད་དཔག་
མེད་ཀྱི་མཚན་ཁོ་ན་བཏོན་པས་འཆི་ཁ་འོད་དཔག་མེད་ཀྱི་ཞལ་མཇལ་བའི་ལོ་རྒྱུས་ལྟ་བུ་དང་། ཡང་ཁྱིམ་བདག་མགོན་མེད་ཟས་སྦྱིན་གྱི་བུ་མོས་
མཐའ་འཁོབ་ཡུལ་ནས་སངས་རྒྱས་འཁོར་བཅས་ཡིད་ལ་བྱས་པས། སངས་རྒྱས་འཁོར་བཅས་དངོས་སུ་བྱོན་པ་སོགས་ཀྱི་ལོ་རྒྱུས་ལྟར། དེས་ན་
རང་ལ་དད་པ་མོས་གུས་ཡོད་ན་སངས་རྒྱས་ཀྱི་ཐུགས་རྗེས་མི་བསླུ་བ་ཡིན། ཇི་སྐད་དུ། རྒྱ་མཚོ་ཆུ་སྲིན་གནས་ཀྱི་རླབས། །དུས་ལས་ཡོལ་བ་
༄༅། །འདས་ཀྱང་སྲིད། །གདུལ་བར་བྱ་བའི་སྲས་དག་ལ། །སངས་རྒྱས་དུས་ལས་ཡོལ་མི་སྲིད། །ཅེས་གསུངས་པ་ལྟར་ཡང་ཡང་ཡིད་ལ་བྱས་
པས་མཚན་མོ་རྨི་ལམ་དུ་དྲན་ཐུབ། དེ་ཐུབ་ན་ཕྱི་མ་བར་དོའི་སྐབས་སུ་དྲན་ཐུབ། དེ་ཐུབ་ན་སངས་རྒྱས་འོད་དཔག་མེད་མངོན་སུམ་དུ་བྱོན་ནས་
མཇལ། ལམ་སྣ་དྲངས་ཏེ་བདེ་བ་ཅན་གྱི་ཞིང་དུ་འདྲེན་ངེས་པ་ཅན་ནོ། །དེ་ལྟར་རྟེན་ཞིང་ཁམས་གསལ་འདེབས་པ་འདི་ནི་རྒྱུ་ཚོགས་བསགས་
སྒྲིབ་སྦྱང་གི་རྟེན་དང་། སེམས་བསྐྱེད་དང་སྨོན་ལམ་འགྲུབ་པའི་དཔང་པོ་ཡིན་པས་ཤིན་ཏུ་གལ་ཆེ་བའོ། ། ༈ ད་ནི་གཉིས་པ་རྒྱུ་ཚོགས་བསགས་
སྒྲིབ་སྦྱང་ནི། མོས་གུས་ཕྱག་ལ་ཉེ་རིང་ཁྱད་མེད་ཕྱིར། །བདག་གི་སྒོ་གསུམ་གུས་པས་ཕྱག་འཚལ་ལོ། །ཆོས་སྐུ་སྣང་བ་མཐའ་ཡས་རིགས་ཀྱི་
བདག །ཕྱག་གཡས་འོད་ཟེར་ལས་སྤྲུལ་སྤྱན་རས་གཟིགས། །ཡང་སྤྲུལ་སྤྱན་རས་གཟིགས་དབང་བྱེ་བ་བརྒྱ། །ཕྱག་གཡོན་འོད་ཟེར་ལས་སྤྲུལ་
སྒྲོལ་མ་སྟེ། །ཡང་སྤྲུལ་སྒྲོལ་མ་བྱེ་བ་ཕྲག་བརྒྱ་འགྱེད། །ཐུགས་ཀྱི་འོད་ཟེར་ལས་སྤྲུལ་པདྨ་འབྱུང༌། །ཡང་སྤྲུལ་ཨུ་རྒྱན་བྱེ་བ་ཕྲག་བརྒྱ་འགྱེད། །
ཆོས་སྐུ་འོད་དཔག་མེད་ལ་ཕྱག་འཚལ་ལོ། །སངས་རྒྱས་སྤྱན་གྱིས་ཉིན་མཚན་དུས་དྲུག་ཏུ། །སེམས་ཅན་ཀུན་ལ་བརྩེ་བས་རྟག་ཏུ་གཟིགས། །
སེམས་ཅན་ཀུན་གྱི་ཡིད་ལ་གང་དྲན་པའི། །རྣམ་རྟོག་གང་འགྱུ་རྟག་ཏུ་ཐུགས་ཀྱིས་མཁྱེན། །སེམས་ཅན་ཀུན་གྱི་ངག་ཏུ་གང་སྨྲས་ཚིག །རྟག་ཏུ་མ་
འདྲེས་སོ་སོར་སྙན་ལ་གསན། །ཀུན་མཁྱེན་འོད་དཔག་མེད་ཕྱག་འཚལ་ལོ། །ཆོས་སྤངས་མཚམས་མེད་བྱས་པ་མ་གཏོགས་པ། །ཁྱེད་ལ་དད་ཅིང་།
༄༅། །སྨོན་ལམ་བཏབ་ཚད་ཀུན། །བདེ་བ་ཅན་དེར་སྐྱེ་བའི་སྨོན་ལམ་འགྲུབ། །བར་དོར་བྱོན་ནས་ཞིང་དེར་འདྲེན་པར་གསུངས། །འདྲེན་པ་
འོད་དཔག་མེད་ལ་ཕྱག་འཚལ་ལོ། །ཁྱེད་ཀྱི་སྐུ་ཚེ་བསྐལ་བ་གྲངས་མེད་དུ། །མྱ་ངན་མི་འདའ་ད་ལྟ་མངོན་སུམ་བཞུགས། །ཁྱེད་ལ་རྩེ་གཅིག་
གུས་པས་གསོལ་བཏབ་ན། །ལས་ཀྱི་རྣམ་པར་སྨིན་པ་མ་གཏོགས་པའི། །ཚེ་ཟད་པ་ཡང་ལོ་བརྒྱ་ཐུབ་པ་དང༌། །དུས་མིན་འཆི་བ་མ་ལུས་བཟློག་
པར་གསུངས། །མགོན་པོ་ཚེ་དཔག་མེད་ལ་ཕྱག་འཚལ་ལོ། །སྟོང་གསུམ་འཇིག་རྟེན་རབ་འབྱམས་གྲངས་མེད་པ། །རིན་ཆེན་གྱིས་བཀང་སྦྱིན་པ་
བྱིན་པ་བས། །འོད་དཔག་མེད་པའི་མཚན་དང་བདེ་བ་ཅན། །ཐོས་ནས་དད་པས་ཐལ་མོ་སྦྱར་བྱས་ན། །དེ་ནི་དེ་བས་བསོད་ནམས་ཆེ་བར་
གསུངས། །དེ་ཕྱིར་འོད་དཔག་མེད་ལ་གུས་ཕྱག་འཚལ། །གང་ཞིག་འོད་དཔག་མེད་པའི་མཚན་ཐོས་ནས། །ཁ་ཞེ་མེད་པར་སྙིང་ཁོང་རུས་པའི་
གཏིང་། །ལན་གཅིག་ཙམ་ཞིག་དད་པ་སྐྱེས་པ་ན། །དེ་ནི་བྱང་ཆུབ་ལམ་ལས་ཕྱིར་མི་ལྡོག །མགོན་པོ་འོད་དཔག་མེད་ལ་ཕྱག་འཚལ་ལོ། །སངས་
རྒྱས་འོད་དཔག་མེད་པའི་མཚན་ཐོས་ནས། །དེ་ནི་བྱང་ཆུབ་སྙིང་པོ་མ་ཐོབ་པར། །བུད་མེད་མི་སྐྱེ་རིགས་ནི་བཟང་པོར་སྐྱེ། །ཚེ་རབས་ཀུན་ཏུ་
ཚུལ་ཁྲིམས་རྣམ་དག་འགྱུར། །བདེ་གཤེགས་འོད་དཔག་མེད་ལ་ཕྱག་འཚལ་ལོ། །ཞེས་དེའང་མདོ་རྒྱུད་མན་ངག་ཐམས་ཅད་ན་ཚོགས་བསགས་
པའི་ཐབས་མང་པོ་མཆིས་ཀྱང་དེ་ཐམས་ཅད་ཚུར་བསྡུ་ན། ཚོགས་བསགས་ཡན་ལག་བདུན་གྱི་ནང་དུ་འདུ་བས། འདིར་ཆགས་མེད་རིན་པོ་ཆེས་
༄༅། །ཀྱང་དེ་ལྟར་གསུངས་པ་ཡིན། དེ་ལ་ཕྱག་འཚལ་བའི་ཡན་ལག་དང་། མཆོད་པ་འབུལ་བའི་ཡན་ལག སྡིག་པ་བཤགས་པའི་ཡན་ལག
རྗེས་སུ་ཡི་རང་བའི་ཡན་ལག ཆོས་འཁོར་སྐོར་བར་གསོལ་བ་འདེབས་པའི་ཡན་ལག མྱ་ངན་ལས་མི་འདའ་བར་བཞུགས་པར་ཞུ་བའི་ཡན་ལག །
བསྔོ་བའི་ཡན་ལག་གོ །དེས་ན་དང་པོ་ང་རྒྱལ་གྱི་གཉེན་པོ་ཕྱག་འཚལ་བའི་ཡན་ལག་ནི། གང་ལ་ཕྱག་འཚལ་ན། སངས་རྒྱས་འོད་དཔག་མེད་
དང་། ཐུགས་སྲས་བྱང་ཆུབ་སེམས་དཔའི་དགེ་སློང་བྱེ་བ་འབུམ་དང་བཅས་པ་ལ་ཕྱག་འཚལ་བ་དང༌། གང་གིས་ཕྱག་འཚལ་ན། རང་གི་གཡས་
གཡོན་དུ་ཕ་མ་གཉིས་དང་། མདུན་རྒྱབ་ཏུ་དགྲ་བགེགས་གཉིས་ཀྱི་གཙོས་ནམ་མཁའི་མཐའ་ཁྱབ་ཀྱི་སེམས་ཅན་ཐམས་ཅད་དང་། ཚུལ་ཇི་ལྟར་
ན། ལུས་དྲང་པོར་བསྲིངས།ལག་གཉིས་ཀྱི་ཐལ་མོ་སྦྱར་ཚུལ། ཕྱག་གི་དམིགས་རིམ་དང་ཕན་ཡོན་བཅས་སྤྲོ་ན་འདི་ནས་བཤད་དགོས། དེ་ཡང་
རང་ཉིད་གཅིག་པུ་མ་ཡིན་པར་ནམ་མཁའི་མཐའ་མཉམ་གྱི་སེམས་ཅན་ཐམས་ཅད་ཀྱིས་སྒོ་གསུམ་གུས་པའི་སྒོ་ནས་ལྷན་གཅིག་ཏུ་ཕྱག་འཚལ་
བར་མོས་ན་སེམས་ཅན་ཐམས་ཅད་ལ་ཕན་ཐོགས་པ་དང༌། དགེ་བ་ལ་འགྱུར་སྟོབས་ཆེ་ཞིང་ཆོད་ཆེ་བ་ཡིན། དེས་ན་རང་གཞན་སེམས་ཅན་
ཐམས་ཅད་ཀྱི་ལུས་གུས་པའི་སྒོ་ནས་ཕྱག་འཚལ། ངག་གུས་པའི་སྒོ་ནས་གསོལ་བ་འདེབས། ཡིད་གུས་པའི་སྒོ་ནས་དད་པ་དང་མོས་གུས་བཅས་
སངས་རྒྱས་འོད་དཔག་མེད་ཀྱི་གསང་གསུམ་ཆེ་བའི་ཡོན་ཏན་དྲན་བཞིན་པའི་སྒོ་ནས། མོས་གུས་ཀྱི་ཕྱག་འཚལ་བ་ལ་ཐག་ཉེ་བ་དང༌། ཐག་རིང་།
༄༅། །པ་གང་ཡིན་ཡང་ཁྱད་མེད་པའི་ཕྱིར་ན། བདག་གི་སྒོ་གསུམ་གུས་པས་ཕྱག་འཚལ་ལོ། །ཞེས་སོ། །མདོར་བསྡུ་ན། སྐུ་རྫུ་འཕྲུལ་གྱི་ཡོན་
ཏན་ལ་མཚོན་ན། འོད་དཔག་མེད་ཀྱི་ཕྱག་གཡས་འོད་ཟེར་ལས་སྤྲུལ་བའི་ཐུགས་རྗེ་ཆེན་པོ་སྤྱན་རས་གཟིགས་དང༌། དེའི་ཡང་སྤྲུལ་སྤྱན་རས་
གཟིགས་དབང་བྱེ་བ་ཕྲག་བརྒྱ་དང་། ཕྱག་གཡོན་འོད་ཟེར་ལས་སྤྲུལ་བའི་རྗེ་བཙུན་འཕགས་མ་སྒྲོལ་མ་དང༌། དེའི་ཡང་སྤྲུལ་སྒྲོལ་མ་བྱེ་བ་ཕྲག་
བརྒྱ་དང༌། ཐུགས་ཀྱི་འོད་ཟེར་གྱི་རྩེ་ལས་སྤྲུལ་བའི་གུ་རུ་པདྨ་འབྱུང་གནས་དང༌། དེའི་ཡང་སྤྲུལ་ཨོ་རྒྱན་རིན་པོ་ཆེ་བྱེ་བ་ཕྲག་བརྒྱར་འགྱེད་པ་
སོགས་སྐུ་རྫུ་འཕྲུལ་གྱི་ཆོ་འཕྲུལ་བསམ་གྱིས་མི་ཁྱབ་པ་ཐམཾས་ཅད་ཀྱི་སྤྲུལ་གཞི་ཆོས་སྐུ་འོད་དཔག་མེད་དེ་ལ་སྒོ་གསུམ་གུས་པའི་སྒོ་ནས་ཕྱག་
འཚལ་ལོ་ཞེས་སོ། །དེ་བཞིན་དུ་ཐུགས་མཁྱེན་བརྩེའི་ཡོན་ཏན་ལ་མཚོན་ན། སངས་རྒྱས་ཀྱི་ཐུགས་བརྩེ་བའི་སྤྱན་གྱིས་འགྲོ་བ་སེམས་ཅན་
ཐམཾས་ཅད་ལ་ཉིན་མཚན་གྱི་དུས་ཀུན་ཏུ། སུ་ནི་དར། སུ་ནི་རྒུད། སུ་ནི་མཐོ་རིས་ནས་ངན་འགྲོར་འགྲོ། སུ་ནི་ངན་འགྲོ་ནས་མཐོ་རིས་སུ་འགྲོ་
བའི་ཚུལ་སོགས་སེམས་ཅན་ཀུན་གྱི་སྐྱིད་སྡུག་སྣ་ཚོགས་ལ་དགོངས་ནས་སོ་སོར་མ་འདྲེས་པར་ཐུགས་བརྩེ་བ་ཆེན་པོས་དུས་རྟག་ཏུ་གཟིགས་
པས་བརྩེ་བའི་ཡོན་ཏན་དང་ལྡན་པ་དང༌། འགྲོ་བ་སེམས་ཅན་ཀུན་གྱི་ཡིད་ལ་གང་དྲན་ཚད་ཀྱི་རྣམ་རྟོག་གང་འགྱུ་བ་ཐམས་ཅད་དུས་རྟག་ཏུ་
མངོན་ཤེས་ཀྱི་ཐུགས་ཀྱིས་མཁྱེན་ཞིང་། སེམས་ཅན་ཀུན་གྱི་དྲུག་ཏུ་གང་སྨྲས་ཀྱི་ཚིག་སྒྲ་སྐད་བཟང་ངན་ཐམས་ཅད་དུས་རྟག་ཏུ་མ་འདྲེསཾ་པར་
༄༅། །སོ་སོར་སྙན་གྱི་དབང་པོ་ལ་གསན་པས་ལྷའི་སྙན་དང་ལྡན་པ་སོགས་མཁྱེན་བརྩེའི་ཡོན་ཏན་ཚད་མེད་པ་མངའ་བས་ཀུན་མཁྱེན་འོད་
དཔག་མེད་པ་དེ་ལ་ཕྱག་འཚལ་ལོ། །དེ་བཞིན་དུ་སྟོབས་ནུས་པའི་ཡོན་ཏན་ལ་མཚོན་ན། སེམས་ཅན་འགའ་ཞིག་གིས་དམ་པའི་ཆོས་སྤངས་བ་
དང། ཕ་མ་དང་དགྲ་བཅོམ་པ་བསད་པ་སོགས་མཚམས་མེད་པའི་ལས་ངན་བྱས་པ་རྣམས་མ་གཏོགས་པ་འོད་དཔག་མེད་ཁྱེད་ལ་དད་ཅིང་ཁྱེད་
ཀྱི་ཞིང་དུ་སྐྱེ་བའི་སྨོན་ལམ་བཏབ་ཚད་ཀུན་ཕྱི་མ་བདེ་བ་ཅན་དེར་སྐྱེ་བའི་སྨོན་ལམ་ནི། སྔར་ཁྱེད་དགེ་སློང་ཆོས་ཀྱི་འབྱུང་གནས་སུ་གྱུར་བའི་
སྐབས་ནས་བཟུང་བསྐལ་པ་མང་པོར་ཚོགས་བསགསཾ་སྨོན་ལམ་གྱི་མིས་ད་ལྟ་མངོན་གསུམ་དུ་འགྲུབ་པ་ཡིན་པས། ད་ལྟ་ཁྱེད་ཉིད་བར་དོའི་
སྐབས་སུ་བྱོན་ནས་ནུབ་ཕྱོགས་བདེ་བ་ཅན་གྱི་ཞིང་དེར་འདྲེན་པར་གསུངས་ཞིང་ཞལ་བཞེས་གནང་ཡོད་པས་ན་དེ་འདྲའི་མཐུ་སྟོབས་ནུས་པའི་
ཡོན་ཏན་དང་ལྡན་པ་ནི་འདི་ལྟ་སྟེ། འོད་མདོ་ལས། སེམས་ཅན་གང་དག་ང་ཡི་མིང་ཐོས་པས། །ང་ཡི་ཞིང་དུ་རྟག་ཏུ་འོང་བར་ཤོག །ང་ཡི་སྨོན་
ལམ་བཟང་པོ་དེ་རྫོགས་པས། །འཇིག་རྟེན་ཁམས་མང་དག་ནས་སེམས་ཅན་འོང་། །ཞེས་པའི་སྨོན་ལམ་འགྲུབ་པའི་འདྲེན་པ་འོད་དཔག་མེད་དེ་
ལ་ཕྱག་འཚལ་ལོ། །སེམས་ཅན་གཞན་གྱི་ཚེ་སྲོག་སྐྱོབ་པའི་ཡོན་ཏན་ལ་མཚོན་ན། ཁྱེད་ཀྱི་སྐུ་ཚེ་བསྐལ་བ་གྲངས་མེད་པར་མྱ་ངན་ལས་མི་
འདིའི་བར་བཞུགས་པའི་སྨོན་ལམ་འགྲུབ་པས་ན། ད་ལྟ་མངོན་སུམ་དུ་བཞུགས་པར་མཾ་ཟད། ཁྱེད་ལ་སེམས་རྩེ་གཅིག་པའི་སྒོ་ནས་གུས་པས་
༄༅། །གསོལ་བ་བཏབ་ན། བཏབ་ཚད་ཀྱི་སེམས་ཅན་ཀུན། ལས་ཀྱི་རྣམ་པར་སྨིན་པ་བཟློག་མེད་ཡིན་ན་མ་གཏོགས་པ། གློ་བུར་བར་ཆད་ཀྱི་
དབང་གིས་ཚེ་ཟད་པའང་ཚེ་ལོ་བརྒྱ་ཐུབ་པ་དང་དུས་མ་ཡིན་པའི་འཆི་བ་མ་ལུས་པ་བཟློག་ནུས་པར་གསུངས་པས་ན། ཁྱེད་ཀྱི་ཐུགས་རྗེའི་
སྟོབས་ཀྱིས་ཚེ་སྲོག་མཐུད་ནུས་པའི་མགོན་པོ་ཚེ་དཔོག་མེད་པ་ཁྱེད་ལ་ཕྱག་འཚོལ་ལོ་ཞེས་དང༌། ཕྱག་འཚལ་བའི་ཕན་ཡོན་ནི། སྟོང་གསུམ་
འཇིག་རྟེན་གྱི་ཞིང་རབ་འབྱམས་གྲངས་མེད་པ་རིན་ཆེན་སྣ་བདུན་གྱིསཾ་བིཀང་སྟེ་ཡར་དཀོན་མཆོག་ལ་མཆོད་པ་དང་། མར་དབུལ་ཕོངས་ལ་
སྦྱིན་པ་བྱིན་པའི་བསོད་ནམས་ལས་ཀྱང་། སངས་རྒྱས་འོད་དཔག་མེད་པའི་མཚན་དང་བདེ་བ་ཅན་གྱི་ཞིང་གི་ཡོན་ཏན་ཐོས་ནས་དད་པས་ཐུལ་
མོ་སྦྱར་ནས་ཕྱག་རྡོག་གཅིག་འཚལ་བར་བྱས་ན། དེ་ནི་དེ་བས་ཆེས་བསོད་ནམས་ཆེ་བར་ཐོབ་པ་ཡིན་ཏེ། འོད་མདོ་ལས། གང་གི་ཕྲ་རབ་རྡུལ་
སྙེད་འཇིག་རྟེན་ཁམས། །བཤིག་ཅིང་བཏགས་ཏེ་རྡུལ་དུ་བྱས་གྱུར་ན། །དེ་བས་ཡང་ནི་འཇིག་རྟེན་རྣམས་ཀྱི་ཁམས། །རིན་ཆེན་བཀངས་ཏེ་སྦྱིན་
པ་བྱིན་པ་བས། །གང་གིས་འོད་དཔག་མེད་པའི་འོད་མཚན་དང་། །བདེ་བ་ཅན་གྱི་ཡོན་ཏན་ཁྱད་པར་རྣམས། །ཐོས་ནས་དགའ་སྟེ་ཐལ་མོ་སྦྱོར་
བྱེད་པ། །བསོད་ནམས་དེ་ཡི་ཆར་ཡང་འགྱུར་མ་ཡིན། །དེ་ལྟར་ཕན་ཡོན་ཐོབ་ནས་ཡིད་གཉིས་སེལ། །ཞེས་གསུངས་པས་ན་དེ་ལྟ་བུའི་ཕྱིར་ཡོན་
ཏན་དང་ལྡན་པའི་མགོན་པོ་འོད་དཔག་མེད་ལ་སྒོ་གསུམ་གུས་པའི་སྒོ་ནས་ཕྱག་འཚལ་ལོ། །དེ་བཞིན་དུ་འོད་དཔག་མེད་ལཾ་སྙིང་ནས་སེམས་
༄༅། །དད་པའི་ཕན་ཡོན་ལ་མཚོན་ན། སེམས་ཅན་གང་ཞིག་གིས་མགོན་པོ་འོད་དཔག་མེད་ཀྱི་མཚན་ཐོས་ནས་ཁ་ཞེ་མེད་པར་སྙིང་ཁོང་རུས་
པའི་གཏིང་ནས་ལན་གཅིག་ཙམ་ལ་དད་པ་སྐྱེས་པར་གྱུར་ནཾ། དེ་ནས་བཟུང་སྟེ་བྱང་ཆུབ་སྙིང་པོའི་ས་བོན་ཐོབ་ཅིང་རིམ་གྱིས་བྱང་ཆུབ་ཆེན་པོའི་
ལོམ་ལས་ཕྱིར་མི་ལྡོག་པོར་འགྱུར་བ་ཡིན་ཏེ། འོད་མདོ་ལས། སེམས་ཅན་གང་དག་ཁ་ཅིག་གིས་བཅོམ་ལྡན་འདས་འོད་དཔག་མེད་ཀྱི་མཚན་
ཐོས་ནས་ཀྱང་ཐ་ན་སེམས་བསྐྱེད་པ་གཅིག་ཙམ་ཞིག་གིས་བསམ་པ་ཐག་པ་ནས་དད་པ་དང་དགའ་བ་སྐྱེས་པ་དེ་དག་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་ལས་ཕྱིར་མི་ལྡོག་པའི་ཕྱིར་རོ། །ཞེས་གསུངས་པ་ལྟར། གང་གི་སྟོབས་ཀྱིས་ཕྱིར་མི་ལྡོག་པའི་གོ་འཕང་མངོན་དུ་འགྱུར་པའི་
ནུས་པའི་སྟོབས་མངའ་བའི་མགོན་པོ་འོད་དཔག་མེད་དེ་ལ་ཕྱག་འཚལ་ལོ། །དེ་བཞིན་དུ་མཚན་ཐོས་པའི་ཕན་ཡོན་ལ་མཚོན་ན། གང་ཟག་གང་
ཞིག་གིས་སངས་རྒྱས་འོད་དཔག་མེད་ཀྱི་མཚན་ཐོས་ནས་དད་པ་རྩེ་གཅིག་གིས་གསོལ་བ་འདེབས་པའི་གང་ཟག་དེ་ནི། ནམ་ཞིག་བྱང་ཆུབ་སྙིང་
པོའམ་སངས་རྒྱས་ཀྱི་གོ་འཕང་མ་ཐོབ་ཀྱི་བར་དུ། ཚེ་རབས་ཐམས་ཅད་དུ་བུད་མེད་ཀྱི་དངོས་པོར་མི་སྐྱེ་ཞིང་རིགས་ནི་བཟང་པོ་རྒྱལ་རིགས་རྗེའུ་
རིགས་སུ་སྐྱེ་བ་ལེན་པ། དམ་པའི་ཆོས་འདུལ་བ་རིན་པོ་ཆེའི་ཚུལ་ཁྲིམས་རྣམ་དག་སྲུང་བའི་དགེ་ཚུལ་དགེ་སློང་གི་སྐྱེ་བ་བླངས་ཏེ་ཚངས་སྤྱོད་
སྡོམ་པའི་མི་མཐུན་ཕྱོགས་ཀྱིས་མི་གོས་པར་མེ་ཏོག་པདྨོ་ལྟ་བུར་འགྱུར་བས་ན། དེ་འདྲ་བའི་བདེ་གཤེགས་འོད་དཔག་མེད་པ་དེ་ལ་ཕྱག་འཚལ་
༄༅། །ལོ། །ཞེས་སོ། ། ༈ ད་ནི་སེར་སྣ་དང་ཆགས་པའི་གཉེན་པོར་མཆོད་པ་འབུལ་བའི་ཡན་ལག་ནི། སྤྱིར་མཆོད་པ་དེ་ལ་དངོས་སུ་འབྱར་
བའི་མཆོད་པ་དང་། ཡིད་ཀྱིས་སྤྲུལ་བའི་མཆོད་པ། བླ་ན་མེད་པའི་མཆོད་པ། བསྟོད་པ་དབྱངས་ཀྱི་མཆོད་པ། སྨོན་ལམ་རྒྱ་མཚོའི་མཆོད་པ།
ཏིང་ངེ་འཛིན་གྱི་མཆོད་པ་ལ་སོགས་པའི་མཆོད་པའི་རྣམ་གྲངས་མང་པོ་ཞིག་བྱང་ཆུབ་སྤྱོད་འཇུག་ཆེན་མོའི་ནང་དུ་གསུངས་ཡོད་ཀྱང་། ཚུར་བསྡུ་
ན་དངོས་འབྱོར་དང་ཡིད་སྤྲུལ་གཉིས་ཀྱི་ནང་དུ་བསྡུ་དགོས། དངོས་འབྱོར་གྱི་མཆོད་པ་ནི། བདག་གི་ལུས་དང་ལོངས་སྤྱོད་དགེ་རྩར་བཅས། །
དངོས་སུ་འབྱོར་བའི་མཆོད་པ་ཅི་མཆིས་པ། །དེའང་དཔེར་ན་བདག་གི་གཅེས་པར་བསྐྱངས་པའི་ལུས་དང༌། དཀའ་བས་བསགས་པའི་ལོངས་
སྤྱོད་།དུས་གསུམ་དུ་བསགས་པའི་དགེ་བའི་རྩ་བ་དང་བཅས་པ། དངོས་སུ་འབྱོར་བའི་མཆོད་པ་ཡོད་པོས་ཡོད་ཚོད་དང་བསྟུན། མེད་པོས་མེད་
ཚོད་དང་བསྟུན་ཏེ། ཞིང་རྣམ་པར་དག་པ་སངས་རྒྱས་འོད་དཔག་མེད། འཁོར་ཕྱོགས་བཅུའི་རྒྱལ་བ་སྲས་དང་བཅས་པ་རྣམས་ལ། བསམ་པ་རྣམ་
པར་དག་པ་སེར་སྣ་དང་ང་རྒྱལ་ངོམ་ཆོས་སོགས་ཀྱིས་མ་བསླད་པའི་གཏོང་སེམས་ཁྱད་པར་ཅན། དངོས་པོ་རྣམ་པར་དག་པ་མ་གཏོགས། ཐུད་
ཀྱི་སྔོ་ས་དང་། ལོ་མའི་སེར་ས། མར་གྱི་ཁ་ས་ལྟ་བུ་མ་ཡིན་པར།དཀོན་མཆོག་མཆོད་པའི་ཡོད་བྱད་རང་ལ་འབྱོར་བ་ཡོད་ན། རབ་གསེར་དངུལ་
དང་རིན་པོ་ཆེ། དེ་ལྟར་མིན་ཀྱང་། མར་མེ་ཀོང་བུ་གང་དང༌། ཆུ་མཆོད་བདུན་ཚར་ཞིག གྲོ་འབྲས་ནས་སྤར་གང་ཡན་ཆད། རང་གི་ཆེ་འབྱོར་
༄༅། །ཆུང་འབྱོར་དང་། མཆོད་པའི་རྫས་གཞན་ཅི་ཡང་མེད་ཚེ་ཐ་ན་ས་རྡོ་ཡན་ཆད་བསམ་པ་རྣམ་པར་དག་པས་ཕུལ་ན་ཚོགས་རྫོགས་པའི་ལོ་
རྒྱུས་ཡོད་དེ། སྔོན་ཁྱེའུ་གཉིས་ཀྱིས་ས་རྡུལ་སྤུངས་ཏེ་རིན་པོ་ཆེ་ཡིན་ཟེར་ནས་རྩེད་མོ་རྩེ་བའི་སྐབས་སུ་སངས་རྒྱས་བྱོན་པ་དང་མཇལ་ནས། ས་
རྡུལ་སྤར་གང་ལྷུང་བཟེད་དུ་ཕུལ་བས། གཅིག་ཆོས་རྒྱལ་མྱ་ངན་མེད་དང༌། ཅིག་ཤོས་དེའི་བློན་པོར་གྱུར་ཏེ་འཛམ་བུའི་གླིང་དུ་མཆོད་རྟེན་བྱེ་བ་
ཕྲག་ཉིན་ཞག་གཅིག་ལ་འགྲུབ་ནུས་པ་དེ་ལྟ་བུ་ཡིན། དེ་ཡང་ཕྱིར་དངོས་འབྱོར་གྱི་མཆོད་པ་འདི་ནི་མི་སྐྱ་ཕོ་མོས་ཀྱང་འགྲུབ་སླ་སྟེ། ཡོན་ཆབ་
བཤམས་པ་དང་། མར་མེ་མཆོད་པ། བདུག་སྤོས་སྦར་བ།བླ་མ་དགེ་བའི་བཤེས་གཉེན་ལ་མཎྜལ་འབུལ་བ། སྐུ་གསུང་ཐུགས་རྟེན་བཞེངས་ནས་།
དེ་ལ་མཆོད་པ་བྱེད་པ་འདི་དག་དངོས་འབྱོར་གྱི་མཆོད་པ་ཟེར་བ་དེ་ཡིན། དེ་དག་དངོས་གཙང་བ་ཞིག་གལ་ཆེ་མ་གཏོགས་དངོས་པོ་མི་གཙང་བ་
འདི་དག་ནི། འུ་ཅག་གདོས་བཅས་ཤ་ཁྲག་གི་ཕུང་པོ་སྒྱུ་ལུས་མི་གཙང་བའི་རང་བཞིན་ཅན་འདིས་ལོངས་སྤྱོད་མི་ལོམ་ན། རྒྱལ་བ་སྲས་བཅས་
མཚན་དཔེའི་གཟུགས་སྐུར་ཤར་བ་འདི་དག་ལ་མཆོད་ག་ལ་རུང་སྟེ། ཡུལ་ཁྱད་པར་ཅན་ལ་བརྟེན་ནས་རང་གི་ཚོགས་ངན་བསགས་པའི་རྒྱུ་རུ་
འགྱུར་རོ། །དེས་ན་མཆོད་པའི་སྣོད་ཀོང་བུ་དང་། བདུན་ཚར་སོགས་ཀྱང་བྱི་དོར་ལེགས་པར་བྱེད། རས་བལ་དང་མར་ཁུ། ཆུ་གཙང་སོགས་ཀྱང་
ནག་ནོག་མེད་པའི་དངོས་གཙང་བ། གཙང་ཞིང་གཙང་མར་སྦྱར་བ་ཞེས་པ་དེ་མིང་དང་དོན་མཐུན་པར་བྱས་ན། རྒྱལ་བ་སྲས་དང་བཅས་པ་ལ་
༄༅། །གཙང་དམེ་གཉིས་འཛིན་གྱི་རྟོག་པ་མེད་ཀྱང་། རང་གི་ཚེ་རབས་ཀུན་ཏུ་གཟུགས་བཟང་བ་དང་ལོངས་སྤྱོད་འབྱོར་བ་ཕུན་སུམ་ཚོགས་པ་
དང་ལྡན་པའི་དགོས་པ་ཡོད། ཐ་ན་མར་མེའི་སྡོང་བལ་དཀྲི་ནའང་། ཕྱི་ནང་གསང་གསུམ་སྐུ་གསུམ་གྱི་མཚོན་དོན་སོགས་མང་པོ་བླ་མ་རྣམས་ཀྱི་
ཞལ་རྒྱུན་ལ་ཡོད་པ་ལྟར་ལགས། སྡོང་ཤིང་དེའང་། ལྷ་ཤིང་ཤུག་པ་དང་སྤེན་དཀར། ཨ་གར་སྒྲོན་ཤིང་སོགས་གཙང་མར་སྦྱར། མར་མེ་འབུལ་
སྐབས་རང་ལ་སྐུ་གསུང་ཐུགས་རྟེན་ཅི་ཡོད་དང༌། ཐ་ན་སྐུ་པར་ཞིག་ལས་གཞན་མེད་ཀྱང་དེ་ཉིད་བཤམས་པའི་མདུན་དུ་འབུལ་དགོས། འབུལ་
སྐབས་ཀྱང་འབྲོག་མི་ལོ་ཙཱ་བ་འཁོར་བཅས་ཀྱི་ལྷ་ལྡན་ཇོ་བོའི་མདུན་ནས་མར་མེ་འབུལ་སྐབས་གསུངས་པ་བཞིན། ཨེ་མ་ཧོ་མར་མེ་སྣོད་ནི
ཞེས་སོགས། རང་གི་མར་མེའི་སྨོན་ལམ་ཅི་ཤེས་ཐམས་ཅད་འདོན། དེ་བཞིན་དུ་ལུས་དང་ལོངས་སྤྱོད་དགེ་རྩ་བཅས་འབུལ་དགོས། དེ་ལ་ཁ་
ཅིག་ན་རེ། བདག་གི་ལུས་གདོས་བཅས་ཤ་ཁྲག་ལས་གྲུབ་པའི་སྡུག་བདེན་མི་གཙང་བ་དེ་མགོན་པོ་འོད་དཔག་མེད་ལ་འབུལ་ཚུལ་མེད། གལ་
ཏ་ཡོད་ཀྱང་འབུལ་མི་རུང་སྟེ། མགོན་པོ་འོད་དཔག་མེད་ནི་ཟག་མེད་ཀྱི་འོད་ལུས་མཚན་དཔེ་གསལ་རྫོགས་ཀྱི་སྐུ་ཅན་ཡིན་པས་དེ་ལ་དགོས་
པའང་མེད་དོ་སྙམ་ན། དེ་ལྟར་མ་ལགས་ཏ། བདག་གི་ལུས་མགོན་པོ་འོད་དཔག་མེད་ལ་མི་དགོས་པས་ན་བདག་གིར་བཞེས་པ་མེད་ཀྱང་།
བདག་གི་བདག་འཛིན་གྱི་གཞི་གསུམ་ཕུལ་ན། ཚོགས་རྫོགས་སྒྲིབ་པ་དག་པའི་དགོས་པ་ཡོད་དོ། །སྤྱོད་འཇུག་ལས། བདག་ནི་བསོད་ནམས་མི་
༄༅། །ལྡན་བཀྲེན་ཆེན་ཏེ། །མཆོད་པའི་ནོར་གཞན་བདག་ལ་ཅང་མ་མཆིས། །དེས་ན་གཞན་དོན་དགོངས་པའི་མགོན་གྱིས་ནི། །བདག་ལ་བརྩེ་
དགོངས་བདག་གི་འདི་དག་བཞེས། །ཞེས་པ་ལྟར་རོ། །ཡང་ཁ་ཅིག་ན་རེ། བདག་གི་ལོངས་སྤྱོད་དང་དགེ་རྩ་འབུལ་མི་དགོས་ཏེ། བདེ་བ་ཅན་
ན། ནམ་མཁའ་མཛོད་ཀྱི་ཡོ་བྱད་དང་། ཀུན་ཏུ་བཟང་པོའི་མཆོད་སྤྲིན་ལྟར་ལོངས་སྤྱོད་ཟད་པ་མེད་པའི་གཏེར་མཛོད་རྡོལ་བས་ན། མར་ཁུའི་
ཡུལ་ལ་ཆུར་ཁུས་སྦྱིན་པ་གཏོང་། ཟེར་བའི་དཔེ་ལྟར་འདུག་བསམ་ན། དེ་ལྟར་མ་ལགས་ཏ། འོད་དཔག་མེད་ལ་ལོངས་སྤྱོད་ཀྱིས་ཕོངས་པ་མེད་
པར་ཟག་མེད་ཀྱི་ལོངས་སྤྱོད་དང་ལྡན་པས་དགོས་པ་མེད་ཀྱང༌། བདག་གི་ལོངས་སྤྱོད་འདི་དག་རང་གིས་བདག་གིར་བཟུང་ན་རྣམ་སྨིན་སྐྱེད་བྱེད་
ཀྱི་རྒྱུ་མ་གཏོགས་ཕན་པ་མེད་ལ། འོད་དཔག་མེད་ལ་ཕུལ་ན། ཚོགས་རྫོགས་སྒྲིབ་པ་དག་པ་དང་། ཚེ་ཕྱི་མ་ནུབ་ཕྱོགས་བདེ་བ་ཅན་དུ་སྐྱེ་བའི་
དགོས་པ་ཡོད། དེ་བཞིན་དུ་བདག་གི་དུས་གསུམ་བསགས་པའི་དགེ་རྩ་འདི་དག་ཀྱང༌། བདག་གིས་ཉར་ཚགས་བྱས་ན་དགེ་རྩ་ཟད་པའི་རྒྱུ་བཞི་
དང་འཕྲད་ཚེ། མྱུར་དུ་འཇིག་པའི་ཆོས་ཅན་ཡིན། འོད་དཔག་མེད་ལ་ཕུལ་ན། དཔེར་ན་མི་གློ་ཅན་ལ་རྒྱུ་རྫས་ཤིག་བཅོལ་ན། ཁོས་བདག་
གཉེར་བཟང་པ་བྱས་ནས། ནམ་ཞིག་རང་ལ་འཕྲོད་ངེས་ཅན་བྱེད་པ་བཞིན་དུ། བདག་གིས་དུས་གསུམ་བསགས་པའི་དགེ་རྩ་འདི་དག་མགོན་པོ་
འོད་དཔག་མེད་ལ་ཕུལ་ནུས་ན། ཇི་སྲིད་ནམ་མཁའ་མ་ཟད་བར་དུ་དགེ་རྩ་གོང་ནས་གོང་དུ་འཕེལ་ཞིང་། ནམ་ཞིག་ཚེ་ཕྱི་མའི་ལམ་པ་ཆེ་ལ་
༄༅། །ཞུགས་སྐབས། ངེས་པར་རང་རྒྱུད་ལ་སྨིན་འོང་བ་ཡིན་ནོ། །ཡིད་ཀྱི་སྤྲུལ་བའི་མཆོད་པ་ནི། ཡིད་སྤྲུལ་བཀྲ་ཤིས་རྫས་རྟགས་རིན་ཆེན་
བདུན། །དེའང་ཡིད་ཀྱིས་སྤྲུལ་བའི་མཆོད་པ་མེ་ལོང་ལ་སོགས་པ་བཀྲ་ཤིས་པའི་རྫས་སུ་བྱིན་གྱིས་བརླབས་པའི་རྫས་བརྒྱད་དང༌། གདུགས་
དཀར་པོ་གསེར་གྱི་ཡུ་བ་ཅན་ལ་སོགས་པའི་བཀྲ་ཤིས་རྟགས་བརྒྱད། དཔུང་གི་སྣ་འདྲེན་པའི་འཁོར་ལོ་རིན་པོ་ཆེ་སོགས་རྒྱལ་སྲིད་སྣ་བདུན་
དང་། མཆོད་ཡོན། ཞབས་བསིལ། མེ་ཏོག བདུག་སྤོས། སྣང་གསལ། དྲི་ཆབ། ཞལ་ཟས། རོལ་མོ་ལ་སོགས་པའི་དངོས་པོ་བསམ་གྱིས་མི་
ཁྱབ་པ་རང་ལ་དངོས་སུ་མེད་ཀྱང་ཡིད་ཀྱིས་སྤྲུལ་ཏེ་བྱང་ཆུབ་སེམས་དཔའ་ཀུན་ཏུ་བཟང་པོའི་མཆོད་སྤྲིན་གྱི་རྣམ་རོལ་བཞིན་དུ་འབུལ་བར་
དམིགས་པ་དེ་ཡིན། གདོད་ནས་གྲུབ་པའི་མཆོད་པ་ནི། གདད་ནས་གྲུབ་པ་སྟང་གསུམ་འཇིག་རྟན་གྱི། །གླང་བཞ་ར་རབ་ཉ་ཟླ་བྱ་བ་བརྒྱ། །ལྷ་
ཀླུ་མི་ཡི་ལོངས་སྤྱོད་ཐམས་ཅད་ཀུན། །བློ་ཡིས་བླངས་ཏེ་འོད་དཔག་མེད་ལ་འབུལ། །བདག་ལ་ཕན་ཕྱིར་ཐུགས་རྗེའི་སྟོབས་ཀྱིས་བཞེས། །ཡིད་
ཀྱིས་སྤྲུལ་པ་ལ་མ་ལྟོས་པར་སེམས་ཅན་སྤྱི་མཐུན་གྱི་ལས་ལས་གདོད་ནས་གྲུབ་པ་སྟོང་གསུམ་འཇིག་རྟེན་ཁམས་ཀྱི་གླིང་བཞི་བྱེ་བ་ཕྲག་བརྒྱ་
དང་། དེ་དག་ཐམས་ཅད་ན་རི་རབ་དང་ཉི་ཟླ་སོགས་ཀྱང་བྱེ་བ་ཕྲག་བརྒྱའི་ཞིང་གི་ཕུན་སུམ་ཚོགས་པ་རྣམས་དང༌། གཞན་ཡང་མ་བཀོད་རང་
བྱུང་གི་རྣམ་ལྔ། ཤར་ཉི་ཟླ་གསལ་བའི་སྒྲོན་མེ། ལྷོ་ཙན་དན་ནགས་ཀྱི་བདུག་སྤོས། ནུབ་གངས་དཀར་མར་གྱི་ལྷ་བཤོས། བྱང་རྫ་ཆུ་སྔོན་མོའི་དྲི་
༄༅། །ཆབ། འོག་ས་གཞི་མཛེས་པའི་མེ་ཏོག སྟེང་གཡུ་འབྲུག་སྙན་པའི་རོལ་མོ་སོགས་དང༌། གཞན་ཡང་སྟེང་ལྷ་ཡུལ་གྱི་ལོངས་སྤྱོད། འོག་
ཀླུའི་ལོངས་སྤྱོད། བར་མིའི་ལོངས་སྤྱོད་ཇི་སྙེད་ཅིག་ཡོད་པ་ཐམས་ཅད་ཀུན། བདག་གི་བློ་ཡིས་བླངས་ཏེ་མགོན་པོ་འོད་དཔག་མེད་དང༌། སྲས་
བྱང་ཆུབ་སེམས་དཔའི་དགེ་སློང་བྱེ་བ་འབུམ་དང་བཅས་པ་རྣམས་ལ་འབུལ་བ་ཡིན་པས། ཁྱེད་རྣམས་ཀྱི་བདག་ལ་ཕན་པའི་ཕྱིར་དུ་ཐུགས་རྗེ་
བརྩེ་བ་ཆེན་པོའི་སྟོབས་ཀྱིས་ཡོངས་སུ་བཞེས་ནས། རང་གཞན་སེམཾས་ཅན་ཐམས་ཅད་ཀྱི་ཚོགས་རྫོགས་སྒྲིབ་པ་སྦྱངས་ཏེ། མཆོག་ཐུན་མོང་
གཉིས་ཀྱི་དངོས་གྲུབ་མ་ལུས་པ་ཐོབ་ནས། རང་གཞན་སེམས་ཅན་ཐམས་ཅད་ནུབ་ཕྱོགས་བདེ་བ་ཅན་དུ་སྐྱེ་བར་བྱིན་གྱིས་བརླབ་ཏུ་གསོལ། །
གསུམ་པ་གཏི་མུག་གི་གཉེན་པོ་སྡིག་པ་བཤགས་པའི་ཡན་ལག་ནི། སྡིག་པ་འབྱུང་བའི་རྩ་བ་སྡིག་པ་སྡིག་པ་ཡིན་པར་མི་ཤེས་པའང་གཏི་མུག་
ལ་ཐུག་ཡོད་པ་དང་། བཤགས་མི་ཤེས་པའང་མི་ཤེས་པ་གཏི་མུག་ལས་བྱུང་བ་ཡིན། དེས་ན་འཁོར་བའི་སེམས་ཅན་ཐམས་ཅད་མ་རིག་གཏི་
མུག་གི་དབང་གིས་སྡིག་པ་མི་དགེ་བའི་ལས་སྣ་ཚོགས་བསགས་ནས་ཁམས་གསུམ་གྱི་གནས་སུ་ཁ་འཁོར། རིགས་དྲུག་གི་གནས་སུ་ལུས་བླངས་
ནས་འཁོར་བ་ཐོག་མ་མེད་པ་ནས། ཐ་མ་ད་ལྟ་ལ་ཐུག་གི་བར་དུ་འཁོར་བ་ལས་མི་ཐར་བའི་གཞི་རྩ་ནི་སྡིག་པ་མི་དགེ་བའི་ལས་ལས་བྱུང་བ་
ཡིན། དེས་ན་ཐོག་མེད་ནས་བཟུང་། སྡིག་པ་མི་དགེ་བའི་ལས་བསགས་ཡུན་རིང་བ་དང་། བསགས་རྒྱ་ཆེ་བ། བསགས་གྲངས་མང་པ་འདི་ལྟ་བུ་
༄༅། །ཡིན་ན། ད་ལྟའི་ལུས་རྟེན་འདིའི་སྟེང་ནས་སྡིག་པ་དེ་དག་བཤགས་ཐབས་ཤིག་མ་བྱས་ན་ཕྱིན་ཆད་འདི་ལྟ་བུའི་ལུས་རྟེན་ཞིག་རྙེད་དཀའ་
བ་ཡིན་ཏེ། ཞི་བ་ལྷས། དལ་འབྱོར་འདི་ནི་རྙེད་པར་ཤིན་ཏུ་དཀའ། །སྐྱེས་བུའི་དོན་འགྲུབ་ཐོབ་པར་གྱུར་པ་ལ། །གལ་ཏེ་འདི་ལ་ཕན་པ་མ་
བསྒྲུབས་ན། །ཕྱིས་ནི་ཡང་དག་འབྱོར་པ་ག་ལ་འགྱུར། །ཞེས་པ་ལྟར་ཡིན་པས་ན། ལུས་རྟེན་འདིའི་སྟེང་ནས་སྡིག་པ་མི་དགེ་བའི་ལས་ཐམས་
ཅད་བཤགས་ནས། དགེ་ཚོགས་རླབས་པོ་ཆེ་བསྒྲུབས་ཏེ་ཐོད་པ་བོར་ཆོག་མ་ཞིག་མ་བྱས་ན། ཆོས་སང་བྱེད་དང་གནང་བྱེད་ཀྱི་དབང་དུ་གྱུར་
ཞིང་། རྣམ་གཡེང་ལེ་ལོའི་ངང་ནས་དུས་གྲོན་ན་འཆི་བ་ཞེས་བྱ་བ་དེ་གཅར་ནས་འོང་བཞིན་ཡོད་དེ། ཇི་སྐད་དུ། ཚེ་ནི་ཉི་མ་བཞིན་དུ་ཕར་ཕར་
འགྲོ། འཆི་བདག་གྲིབ་སོ་བཞིན་དུ་ཚུར་ཚུར་འོང་། །ཞེས་པ་ལྟར་ཚེ་ལ་ཡིད་བརྟན་མེད་ཅིང་། སྣོན་པ་མེད་པ་དང༌། ཟད་ཅིང་འབྲི་བའི་ངང་ཚུལ་།
ཅན་ཡིན་ཏེ། སྤྱོད་འཇུག་ལས། སྣོན་པ་ཀུན་ནས་ཡོང་མིན་ན། །བདག་ལྟ་འཆི་བར་སྨོས་ཅི་དགོས། །ཞེས་དང༌། སང་ཙམ་འཆི་ཡང་སུས་ཤེས་
ཀྱི། དེ་རིང་ཉིད་ནས་འབད་དེ་བྱ། །ཞེས་སོགས་གསུངས་པ་ལྟར་རོ། །དེས་ན་ནམ་འཆི་ཆ་མེད་དང་། འཆི་རྐྱེན་ངེས་མེད། འཆི་ཚེ་དམ་པའི་ཆོས་
མ་གཏོགས་གང་གིས་ཀྱང་ཕན་པ་མེད་པ་དང༌། རང་ཆོས་མེད་དུ་ཤི་ན་ངན་སོང་གི་གནས་མ་གཏོགས་འགྲོ་ས་གཞན་མེད་ཚུལ་ལ་བསམས་ནས།
ད་ལྟ་ཉིད་དང་། མྱུར་བ་ཉིད་དུ་སྡིག་པ་མི་དགེ་བ་འདི་དག་བཤགས་དགོས་སྙམ་སྟེ། སྒེག་མོའི་མགོ་ལ་མེ་ཤོར་བ་དང༌། སྡར་མའི་པང་དུ་སྦྲུལ་
༄༅། །འཁྱུག་པ་བཞིན་དུ་སྡོད་མི་ཚུགས་པ་ཞིག་དགོས་སོ། །སྤྱིར་སྡིག་པ་མི་དགེ་བ་གང་དང་གང་སྦྱང་ནའང། ཞི་བ་ལྷའི་སྦྱང་བྱ་སྡིག་པའི་སྒོ་
དྲུག་སྟེ། །ཞེས་པ་ལྟར། སྦྱང་བྱ་སྡིག་པའི་སྒོ་དྲུག་དང་། སྦྱོང་བྱེད་གཉེན་པོ་སྟོབས་བཞི་འདི་ཤེས་དགོས། སྦྱང་བྱ་སྡིག་པའི་སྒོ་དྲུག་ནི། དུས་ཀྱི་
སྒོ་དང་། ཀུན་སློང་གི་སྒོ། བཅས་པའི་སྒོ། ངོ་བོའི་སྒོ། བགྱིས་པའི་སྒོ། ཡུལ་གྱི་སྒོ་དང་དྲུག དང་པ་དུས་ཀྱི་སྒོ་ནི། འཁོར་ཚེ་ཐོག་མ་མེད་པ་ནས་
བཟུང་། དུས་ད་ལྟའི་བར་དུ་བསགས་པའི་སྡིག་སྒྲིབ་དང་། གཉིས་པ་ཀུན་སློང་གི་སྒོ་ནི། འདོད་ཆགས་ཞེ་སྡང་གཏི་མུག་གང་རུང་གིས་བསགས་
པའི་སྒྲིབ་པ་ཐམས་ཅད་དང༌། གསུམ་པ་བཅས་པའི་སྒོ་ནི། ཕྱི་སོ་ཐར་ནང་བྱང་སེམས་གསང་བ་སྔགས་ཀྱི་བཅས་པ་དང་འབྲེལ་བའི་ཉེས་ལྟུང་
ཐམས་ཅད་དང་། བཞི་བ་ངོ་བོའི་སྒོ་ནི། སྡིག་པའི་ངོ་བོའམ། སྡིག་པའི་རང་བཞིན་ཞེས་བྱ་བ། མི་དགེ་བ་བཅུ། མཚམས་མེད་པ་ལྔ།དེ་དང་ཉེ་བ་
ལྔ། ལྕི་བ་བཞི། ལོག་པ་བརྒྱད་སོགས་ཡིན། ལྔ་བ་བགྱིས་པའི་སྒོ་ཞེས་པ་ནི། སྡིག་པ་མི་དགེ་བ་བདག་གིས་བགྱིས་པ་དང་། གཞན་ལ་བགྱིད་དུ་།
བསྩལ་བའམ་བགྱིད་དུ་བཅུག་པའི་ལུས་ངག་ཡིད་གསུམ་གྱི་ལམ་ནས་སྡིག་པ་གང་བསགས་ཚད་ཐམས་ཅད་ཡིན། དྲུག་པ་ཡུལ་གྱི་སྒོ་ནི། ཡུལ་
ཁྱད་པར་བའམ་ཡུལ་གཉན་པོ་དཀོན་མཆོག་གསུམ་ལ་མ་དད་པའམ། མ་གུས་པར་ལོག་པར་བལྟ་བ་དང་། ཡང་ན་ཕ་དང་མ་ལྟ་བུའི་ཡུལ་གཉན་
པོ་ལ་མ་གུས་པར་ཁྱད་གསོད་དང་དྲིན་ལན་ལོག་འཇལ་བྱས་པ་དང་དྲུག་པོ་ནི། སྦྱང་བྱ་སྡིག་པའི་སྒོ་དྲུག་ཅེས་སོ། །སྤྱིར་ན་དེ་བཞིན་གཤེགས་
༄༅། །པའི་མདོ་རྒྱུད་རབ་འབྱམས་རྣམས་སུ་སྡིག་པ་བཤགས་པའི་ཐབས་མང་པོ་གསུངས་ཡོད་ཀྱང༌། དེ་དག་ཚུར་བསྡུ་ན། གླང་ཆེན་རབ་
འབོགས་ཀྱི་རྒྱུད་དང་། གཞན་མདོ་སྡེ་རྣམས་སུ་གསུངས་པ་བཞིན་དུ་གཉེན་པོ་སྟོབས་བཞིས་བཤགས་པ་འདིའི་ནང་དུ་མ་འདུས་པ་མེད། དེས་ན་
ཆོས་བཞི་བསྟན་པའི་མདོ་ལས། ཆོས་བཞི་དང་ལྡན་ན་བྱས་ཤིང་བསགས་པའི་སྒྲིབ་པ་མ་ལུས་པ་དག་པར་འགྱུར་རོ། །ཞེས་གསུངས་སོ། ། ༈ དང་
བོ་གཉེན་པོ་ཀུན་ཏུ་སྤྱོད་པའི་སྟོབས་ཀྱི་བཤགས་པ་ནི། ཕ་མའི་ཐོག་དྲངས་བདག་སོགས་འགྲོ་ཀུན་གྱིས། །ཐོག་མ་མེད་པའི་དུས་ནས་ད་ལྟའི་
བར། །སྲོག་བཅད་མ་བྱིན་ལེན་དང་མི་ཚངས་སྤྱོད། །ལུས་ཀྱི་མི་དགེ་གསུམ་པོ་མཐོལ་ལོ་བཤགས། །རྫུན་དང་ཕྲ་མ་ཚིག་རྩུབ་ངག་འཁྱལ་བ། །
ངག་གི་མི་དགེ་བཞི་བོ་མཐོལ་ལོ་བཤགས། །བརྣབ་སེམས་གནོད་སེམས་ལོག་པར་ལྟ་བ་སྟེ། །ཡིད་ཀྱི་མི་དགེ་གསུམ་པོ་མཐོལ་ལོ་བཤགས། །
དེའང་ད་ལྟ་ལུས་ཐོག་འདིའི་ཕ་མས་ཐོག་དྲངས་བའི་བདག་སོགས་འགྲོ་བ་ཀུན་གྱིས། འཁོར་ཚེ་ཐོག་མ་མེད་པའི་དུས་ནས་ད་ལྟའི་དུས་ཀྱི་བར་
དུ། ལུས་ཀྱི་སྒོ་ནས་སེམས་ཅན་གྱི་སྲོག་བཅད་པ་དང། གཞན་གྱི་རྒྱུ་ནོར་བརྐུས་ཏེ་མ་བྱིན་ལེན་པ་དང་། ཉེ་དུ་དང་གཞན་གྱི་ཆུང་མ་སོགས་ལ་མི་
ཚངས་པར་སྤྱད་དེ་འདོད་པས་ལོག་པར་གཡེམ་པ་སྟེ་ལུས་ཀྱི་མི་དགེ་བ་གསུམ་པོ་ཅི་བསགས་པ་ཐམས་ཅད། ཚོགས་ཞིང་མགོན་པོ་འོད་དཔག་ཏུ་
མེད་པ་དང༌། ཕྱོགས་བཅུའི་རྒྱལ་བ་སྲས་དང་བཅས་པོ་རྣམས་ཀྱི་སྤྱན་སྔར་མཐོལ་ལོ་བཤགས་སོ་ཞེས་པ་དང་། ངག་གི་སྒོ་ནས་མི་བདེན་པའི་
༄༅། །རྫུན་སྨྲ་བ་དང༌། མི་ཕན་ཚུན་མི་མཐུན་པར་དབྱེ་བའི་དབྱེན་གྱི་སྒོ་ནས་ཕྲ་མ་དང༌། གཞན་ལ་མི་སྙན་པའི་ཚིག་རྩུབ་སྨྲ་བ་དང་། དོན་མེད་
ཀྱི་ངག་འཁྱལ་སྣ་ཚོགས་སྨྲ་བ་འདི་བཞི་པོ་ངག་གི་སྒོ་ནས་མི་དགེ་བ་བཞི་ཡིན་པས། རྒྱལ་བ་སྲས་བཅས་ཀྱི་སྤྱན་སྔརཾ་རང་གཞན་སེམས་ཅན་
ཐམས་ཅད་ཀྱི་འཁོར་ཚེ་ཐོག་མེད་དུས་ནས་བཟུང་སྟེ། ད་ལྟའི་བར་དུ་ངག་གི་སྒོ་ནས་བསགས་པའི་མི་དགེ་བ་བཞི་བོ་གང་ཡོད་ཐམས་ཅད་མཐོལ་
ལོ་བཤགས་སོ། །དེ་བཞིན་དུ་རང་གཞན་སེམས་ཅན་ཐམས་ཅད་ཀྱི་འཁོར་བ་ཐོག་མེད་ནས་བཟུང་ད་ལྟའི་བར་དུ་བསགས་པའི་ཡིད་ཀྱི་སྒོ་ནས་
གཞན་གྱི་ནོར་རྫས་ལ་བརྣབ་སེམས་སྐྱེས་པ་དང་། གཞན་ལ་ཞེ་སྡང་གི་སྒོ་ནས་གནོད་སེམས་སྐྱེས་པ། ལས་རྒྱུ་འབྲས་སོགས་མི་བདེན་སྙམ་དུ་
ལོག་པར་ལྟ་བ་སྟེ་ཡིད་ཀྱི་སྒོ་ནས་བསགས་པའི་མི་དགེ་བའི་ལས་གསུམ་པོ་གང་བསགས་ཚད་ཐམས་ཅད་མགོན་པོ་འོད་དཔག་མེད་དང་ཐུགས་
སྲོས་བྱང་ཆུབ་སེམས་དཔའི་ཚོགས་དང་བཅས་པའི་མདུན་དུ་མཐོལ་ལོ་བཤགས་སོ་ཞེས་པའོ། ། ༈ གཞན་ཡང་མི་དགེ་བའི་ལས་ཚབས་ཆེ་བ་
མཚམས་མེད་པའི་ལས་བཤགས་པ་ནི། ཕ་མ་སློབ་དཔོན་དགྲ་བཅོམ་བསད་པ་དང་། །རྒྱལ་བའི་སྐུ་ལ་ངན་སེམས་སྐྱེས་པ་དང་། །མཚམས་མེད་
ལྔ་ཡི་ལས་བསགས་མཐོལ་ལོ་བཤགས། །དེའང་ད་ལྟའི་རྩ་བའི་དྲིན་ཆེན་གྱི་ཕ་དང་མ་བསད་པ་དང༌། སློབ་དཔོན་དང་དགྲ་བཅོམ་པ་བསད་པ་
དང་། རྒྱལ་བའི་སྐུ་ལ་ངན་སེམས་སྐྱེས་ནས་ཁྲག་འབྱིན་པ་དང༌། དེ་ལྔ་པོ་གང་བྱས་ཀྱང་སྐྱེ་བ་གཞན་གྱིས་མཚམས་མི་ཆོད་པ་མ་ཟད། བར་
༄༅། །དོའང་མེད་པར་ཤི་མ་ཐག་ཏུ་གཡང་ས་མཐོན་པོ་ནས་རྡོ་འཕང་བ་བཞིན་དུ་དམྱལ་བ་མནར་མེད་ཀྱི་གནས་སུ་སྐྱེ་དགོས་པས་ན། དེ་འདྲའི་
མཚམས་མེད་ལྔའི་ལས་བསགས་པ་ཐམས་ཅད་ཚོགས་ཞིང་ལྷ་ཚོགས་ཐམས་ཅད་ཀྱི་སྤྱན་སྔར་མཐོལ་ལོ་བཤགས་སོ། ། ༈ དེ་བཞིན་དུ་མཚམས་
མེད་པའི་ལཾས་དངོས་མིན་ཀྱང་དེ་དང་ཆ་འདྲ་བའི་ལས་ཚབས་ཆེན་བསགས་པ་ཐམས་ཅད་བཤགས་པ་ནི། དགེ་སློང་དགེ་ཚུལ་བསད་དང་བཙུན་
མ་ཕབ། །སྐུ་གཟུགས་མཆོད་རྟེན་ལྷ་ཁང་བཤིག་པ་སོགས། །ཉེ་བའི་མཚམས་མེད་སྡིག་བྱས་མཐོལ་ལོ་བཤགས། །དེའང་ཚུལ་ཁྲིམས་དང་ལྡན་
པའི་དགེ་སློང་དང་དགེ་ཚུལ་གང་རུང་བསད་པ་དང༌། དགེ་ཚུལ་མ་དང་དགེ་བསྙེན་མ་སོགས་ཇོ་མོ་སྡོམ་པ་དང་ལྡན་པའི་བཙུན་མ་དཀའ་ཐུབ་
ལས་ཕབ་སྟེ་སྡོམ་པ་འཕྲོག་པ་དང༌། སངས་རྒྱས་ཀྱི་སྐུ་གཟུགས་རིས་སུ་བྲིས་པ་དང་འབུར་དུ་བཏོད་པ་སོགས་དང་། མཆོད་རྟེན་ཆེ་འབྲིང་ཆུང་།
གསུམ་གང་རུང་དང་། གཙུག་ལག་ཁང་སོགས་ལྷ་ཁུང་བཤིག་པ་དང་མེ་ལ་བསྲེགས་པ་སོགས་ནི་མཚམས་མེད་པའི་ཉེས་པ་དངོས་མིན་ཀྱང་དེ་
དང་ཆ་འདྲ་བས་ན་ཉེ་བའི་མཚམས་མེད་ཅེས་བྱའོ། །དེས་ན་རང་གཞན་སེམས་ཅན་ཐམས་ཅད་ཀྱི་འཁོར་ཚེ་ཐོག་མ་ནས་ད་ལ་ཐུག་གི་བར་དུ་ཉེ་
བའི་མཚམས་མེད་ཀྱི་ལས་གང་བསགས་ཐམས་ཅད་མགོན་པོ་འོད་དཔག་མེད་དང་། ཐུགས་སྲས་བྱང་ཆུབ་སེམས་དཔའི་ཚོགས་དང་བཅས་པའི་
སྤྱན་སྔར་མཐོལ་ལོ་བཤགས་སོ། ། ༈ ཁྱད་པར་དུ་ཆོས་སྤང་གི་ལས་མི་དགེ་བ་ཚབས་ཆེན་པོ་ཐམས་ཅད་བཤགས་པ་ནི། དཀོན་མཆོག་ལྷ་ཁང་
༄༅། །གསུང་རབ་རྟེན་གསུམ་སོགས། །དཔང་ཞེས་ཚད་བཙུགས་མནའ་ཟོས་ལ་སོགས་པ། །ཆོས་སྤངས་ལས་ངན་བསགས་པ་མཐོལ་ལོ་
བཤགས། །དེའང་སྤྱིར་ནུབ་ཕྱོགས་བདེ་བ་ཅན་དུ་སྐྱེ་བ་ལ་རྒྱུ་རྣམ་པ་བཞི་དང༌། གེགས་རྣམ་པ་གཉིས་ཡོད། གེགས་རྣམ་པ་གཉིས་ནི་མཚམས་
མེད་པའི་ལས་དང་ཆོས་སྤང་གི་ལས་གཉིས་ཡིན། ཆོས་སྤང་གི་ལས་ནི། ཡུལ་ཁྱད་པར་ཅན་དཀོན་མཆོག་གསུམ་དང་། གཙུག་ལག་ལྷ་ཁང་དང་།
རྒྱལ་བའི་གསུང་རབ་བཀའ་དང་བསྟན་བཅོས་རྟེན་གསུམ་ཁྱད་པར་ཅན་སོགས་དཔང་པོར་བཞག་སྟེ་དེ་དག་སྤངས་པ་ཡིན་ཞེས་དེ་དག་ལ་ཚད་
བཙུགས་ཏེ་མནའ་ཟོས་པ་ལ་སོགས་པ་ནི་ཆོས་སྤོང་གི་ལས་ངན་ཡིན་པས་དེ་འདྲ་བ་གང་བསགས་པ་ཐམས་ཅད་མགོན་པོ་འོད་དཔག་མེད་སྲས་
བྱང་ཆུབ་སེམས་དཔའི་ཚོགས་དང་བཅས་པ་རྣམས་ཀྱི་སྤྱན་སྔར་མཐོལ་ཞིང་བཤགས་ན། ཁྱེད་རྣམས་ཀྱི་ཐུགས་རྗེ་བྱིན་རླབས་ཀྱི་སྟོབས་ལ་བརྟེན་
ནས་སྡིག་པ་མི་དགེ་བའི་ཚོགས་འདི་དག་མྱུར་བ་མྱུར་དུ་དག་པར་བྱིན་གྱིས་རློབས་ཤིག ༈ དེ་བཞིན་དུ་ངག་གི་ཉེས་པ་ཚབས་ཆེ་བ་བྱང་ཆུབ་
སེམས་དཔའ་ལ་སྐུར་འདེབས་ཀྱི་ཉེས་པ་བཤགས་པ་ནི། ཁམས་གསུམ་སེམས་ཅན་བསད་ལས་སྡིག་ཆེ་བ། །བྱང་ཆུབ་སེམས་དཔའ་རྣམས་ལ་
སྐུར་བ་བཏབ། །དོན་མེད་སྡིག་ཆེན་བསག་པ་མཐོལ་ལོ་བཤགས། །དེའང་ཁམས་གསུམ་གྱི་སེམས་ཅན་ཐམས་ཅད་དུས་གཅིག་ལ་བསད་པ་
ལས་ཀྱང་སྡིག་པ་ཆེ་བ་ནི། བྱང་ཆུབ་སེམས་དཔའ་རྣམས་ལ་སྐུར་བ་བཏབ་པ་ཡིན་ཏེ། མདོ་ལསཾ། བྱང་ཆུབ་སེམས་དཔའ་ལ་ཁྲོ་བས་རྒྱབ་ཀྱིས་
༄༅། །ཕྱོགས་ན་སེམས་ཅན་ཐམས་ཅད་བཙོན་ཁང་དུ་བཅུག་པ་བས་སྡིག་པ་ཆེ་བ་དང༌། འཛམ་བུའི་གླིང་གི་སེམས་ཅན་ཐམས་ཅད་བསད་པ་
བས་བྱང་ཆུབ་སེམས་དཔའ་ལ་སྨད་ན་ཉེས་པ་ཆེ་ཞེས་གསུངས། དེས་ན་དོན་སྤུ་ཙམ་མེད་པར་དེ་འདྲའི་སྡིག་པ་ཆེན་པོ་བསགས་པ་མཐོལ་ལོ་
བཤགས་སོ། ། ༈ དེ་ནས་ཡིད་ཀྱི་ཉེས་པ་ཚབས་ཆེ་བ་ལོག་ལྟ་ངན་པ་བཤགས་པ་ནི། དགེ་བའི་ཕན་ཡོན་སྡིག་པའི་ཉེས་དམིགས་དང་། །དམྱལ་
བའི་སྡུག་བསྔལ་ཚེ་ཚད་ལ་སོགས་པ། །ཐོས་ཀྱང་མི་བདེན་བཤད་ཚོད་ཡིན་བསམ་པ། །མཚམས་མེད་ལྔ་བས་ཐུ་བའི་ལས་ངན་པ། །ཐར་མེད་
ལས་ངན་བསགས་པ་མཐོལ་ལོ་བཤགས། །དེའང་གོང་དུ་བཤད་པ་ལྟ་བུའི་འོད་དཔག་མེད་ལ་ཕྱག་འཚལ་བ་དང་མཚན་ཐོས་པ་ལྟ་བུ་ལ་ཕན་
ཡོན་བསམ་གྱིས་མི་ཁྱབ་པ་ཡོད་པར་གསུངས་པ་ལྟ་བུའི་དགེ་བའི་ཕན་ཡོན་དང༌། དེ་བཞིན་དུ་བྱང་ཆུབ་སེམས་དཔའ་ལ་ངན་སེམས་སྐྱེས་པ་
དང་། སྐུར་བ་བཏབས་པས་དམྱལ་བར་སྐྱེ་བ་སོགས་སྡིག་པའི་ཉེས་དམིགས་དང༌། དཔེར་ན་མི་གཅིག་ལ་མདུང་ཐུང་སུམ་བརྒྱས་དུས་གཅིག་ཏུ་
བསྣུན་པའི་སྡུག་བསྔལ་དེས་དམྱལ་བའི་སྡུག་བསྔལ་གྱི་ཕྱོགས་ཙམ་ཡང་མཚོན་མི་ཐུབ་པ་དང༌། ཚེ་ཚད་ཀྱང་འདིར་མི་ལོ་ལྔ་བཅུ་ལྷ་རྒྱལ་ཆེན་
རིགས་བཞིའི་ཞག་གཅིག དེའི་ལོ་ལྔ་བརྒྱ་དམྱལ་བ་ཡང་སོས་ཀྱི་ཞག་གཅིག་ཏུ་བརྩིས་པའི་རང་ལོ་སྟོང་ཐུབ་པ་དང༌། དེ་ནས་མར་མར་རིམ་
བཞིན་ཕལ་ཆེར་བདུན་འགྱུར་གྱི་ཚེ་ཚད་ཇེ་རིང་ཡིན་པ་ལ་སོགས་པའི། དགེ་མི་དགེ་དང་རྒྱུ་འབྲས་ཀྱི་ཆོས་མང་པོ་ཐོས་ཀྱང༌། དེ་ཙམ་མི་བདེན་
༄༅། །བཤད་ཚོད་དང་གྲགས་ཚོད་ལོས་ཡིན་བསམས་ནས་རྒྱུ་འབྲས་ལ་ལོག་ལྟ་བྱས་པ་ནི། མཚམས་མེད་པ་ལྔ་བྱས་པ་བས་ཀྱང་ཉེས་ཚབས་
ཆེ་བའམ་ཐུ་བས་ན་དེ་འདྲའི་ལས་དེ་ལ་ཐུ་བའི་ལས་ངན་ཞེས་བྱ་སྟེ། མཚམས་མེད་པའི་ལས་ལྔ་བོ་གང་བྱས་ཀྱང་བཤགས་རྒྱུ་ཡོད་མོད། འདི་
འདྲ་བའི་ལས་བསགས་ན་དགེ་རྩ་རྩ་བ་ནས་ཆད་པོ་ཡིན་པས་ན། དུས་ནམ་ཞིག་རྒྱུ་འབྲས་ལ་ཡིད་ཆེས་མ་སྐྱེས་ཀྱི་བར་དུ་བཤགས་པའི་ཐབས་
མེད་དོ། །དེ་འདྲ་བའི་བསྐལ་ཆེན་གྲངས་མེད་མང་པོར་ངན་སོང་ནས་ཐར་བའི་ཐབས་མེད་པའི་ཐར་མེད་ལས་ངན་ཆེན་པོ་བསགས་པ་མཐོལ་ལོ་
བཤགས་སོ། །དེས་ན་དགེ་སྡིག་རྒྱུ་འབྲས་ནི་ནམ་ཡང་མི་བསླུ་བ་ཡིན། འདི་ལ་ཡིད་མ་ཆེས་ན་ཉེས་པ་གཞན་ལས་ཚབས་ཆེ་བ་ཡིན་ཏེ། དཔེར་ན་
སྔོན་ལྷས་སྦྱིན་གྱིས་ལོག་ལྟ་བྱས་པས་མ་ཤི་གསོན་པོར་ས་གས་ནས་དངོས་སུ་དམྱལ་བར་སྐྱེས་པའི་ལོ་རྒྱུས་བཞིན་ནོ། ། ༈ ད་ནི་བཅས་པའི་སྡིག་
པ་ལས། དང་པོ་ཕྱི་སོ་སོར་ཐར་བའི་སྡོམ་པ་དང་འགལ་བའི་ཉེས་པ་བཤགས་པ་ནི། ཕམ་པ་བཞི་དང་ལྷག་མ་བཅུ་གསུམ་དང་། །སྤང་ལྟུང་སོར་
བཤགས་ཉེས་བྱས་སྡེ་ཚན་ལྔ། །སོ་ཐར་ཚུལ་ཁྲིམས་འཆལ་བ་མཐོལ་ལོ་བཤགས། །དེའང་ཕྱི་སོ་ཐར་གྱི་རྩ་བའི་ཕམ་པ་བཞི་དང༌། དགེ་འདུན་ལྷག་
མ་བཅུ་གསུམ་དང༌། སྤང་ལྟུང་སུམ་ཅུ་ལྟུང་བྱེད་འབའ་ཞིག་པ་དགུ་བཅུ་སོ་སོར་བཤགས་པར་བྱ་བའི་ཆོས་བཞི་དང་། ཉེས་བྱས་བརྒྱ་དང་བཅུ་
གཉིས་ཀྱི་སྡེ་སྟེ། ལྟུང་བ་སྡེ་ཚན་ལྔ་པོས་བསྡུས་པའི་ཕྱི་སོ་སོར་ཐར་བའི་ཚུལ་ཁྲིམས་འཆལ་ན་བཅས་ལྡན་དགེ་སློང་དེ། ཡང་སོས་ནས་རབ་ཏུ་ཚ་
༄༅། །བའི་བར་སྐྱེས་ནས་སྡུག་བསྔལ་མྱོང་དགོས་པས། རང་གཞན་སེམས་ཅན་ཐམས་ཅད་ལ་ཐོག་མེད་ནས་བཟུང་ད་ལྟའི་བར་དུ་དེ་འདྲའི་ཉེས་།
པའི་ཚོགས་ཅི་བྱུང་བ་ཐམས་ཅད་མཐོལ་ལོ་བཤགས་སོ། ། ༈ གཉིས་པ་ནང་བྱང་ཆུབ་སེམས་དཔའི་བསླབ་བྱ་དང་འགལ་བ་བཤགས་པ་ནི།
ནག་པོའི་ཆོས་བཞི་ལྟུང་བ་ལྔ་ལྔ་བརྒྱད། །བྱང་སེམས་བསླབ་པ་ཉམས་པ་མཐོལ་ལོ་བཤགས། །དེའང་རང་གི་བླ་མ་དང་མཁན་སློབ་སོགས་རྫུན་
གྱིས་བསླུ་བ་དང་། གཞན་གྱིས་ལྷ་སྒོམ་སྔགས་བཟླ་སྡོམ་པ་ཞུ་བ་སོགས་དཀར་ཆོས་དགེ་བའི་ལས་སྒྲུབ་པ་ལ་ཐེ་ཚོམ་དང་འགྱོད་པ་བྱེད་དུ་བཅུག་
པ། སྐྱེས་བུ་དམ་པ་ལ་བསྐུར་བ་འདེབས་པ། ཚོང་ལ་སོགས་པའི་གཡོ་སྒྱུ་སྣ་ཚོགས་ཀྱིས་གཞན་གྱི་མགོ་བསྐོར་བ། དེ་བཞི་ནི་ནག་པོའི་ཆོས་བཞི་
ཡིན། དེའི་བཟློག་ཕྱོགས་དཀར་པོའི་ཆོས་བཞི་ལ་བསླབ་དགོས། ལྟུང་བ་ལྔ་ལྔ་བརྒྱད་ནི། བྱང་སེམས་རྒྱལ་པོ་ལ་འབྱུང་ཉེ་བ་ལྔ་སྟེ། དཀོན་
མཆོག་གི་དཀོར་འཕྲོག་པ། དམ་པའི་ཆོས་སྤོང་དུ་བཅུག་པ། དགེ་ཚུལ་སློང་རྡུང་འཕྲོག་བྱེད་པ། མཚམས་མེད་པ་ལྔ་བྱེད་པ། ལོག་ལྟ་བྱེད་པ་སྟེ་
ལྔའོ། །བྱང་ཆུབ་སེམས་དཔའ་བློན་པོ་ལ་འབྱུང་ཉེ་བ་ལྔ་ནི། བཤད་མ་ཐག་པའི་ལྟུང་བ་དང་པོ་བཞིའི་སྟེང་དུ། དམག་སོགས་དྲངས་ནས་གྲོང་
ལྗོངས་གྲོང་བརྡལ་ཡུལ་འཁོར་རྣམས་བཅོམ་པ་གཅིག་ཏུ་བརྩིས་པའི་ལྔའོ། །བྱང་སེམས་ཕལ་བ་ལ་འབྱུང་ཉེ་བ་བརྒྱད་ནི། རྒྱུད་མ་སྨིན་པའི་གང་
ཟག་ལ་སྟོང་ཉིད་སྟོན་པ། ཐེག་ཆེན་སེམས་བསྐྱེད་དོར་ནས་ཐེག་དམན་གྱི་ལམ་ལ་འཇུག་ཏུ་བཅུག་པ། སོ་ཐར་གྱི་སྡོམ་པ་ཞུ་བ་བཟློག་ནས་ཐེག་
༄༅། །ཆེན་དུ་འཇུག་པ། ཉན་ཐོས་ཐེག་པ་ལ་ཐར་ལམ་མེད་པར་སྨྲ་བ། ཕྲག་དོག་གིས་བདག་བསྟོད་གཞན་སྨོད་བྱེད་པ། བཀུར་སྟིའི་ཆེད་དུ་སྟོང་
ཉིད་རྟོགས་པར་སྨྲ་བ། དགེ་སློང་ལ་ཆད་པ་གཅོད་དུ་འཇུག་པ། སྤོང་བ་བསམ་གཏན་གྱི་ལོངས་སྤྱོད་སློབ་གཉེར་པ་ལ་བྱིན་ནས་སྒོམ་སྒྲུབ་སྤངས་
བའི་རྐྱེན་བྱས་པ་དང་བརྒྱད་དོ། །དེའི་སྟེང་དུ་གོང་གི་ལྔ་ཅན་གཉིས་བསྣན་པས་བཅོ་བརྒྱད་དང༌། དེའི་སྟེང་སྨོན་པ་སེམས་བསྐྱེད་མྱོང་བ་དང་། 
འཇུག་པ་སེམས་བསྐྱེད་སྤོང་བ་གཉིས་བསྣན་པས་ལྟུང་བ་ཉི་ཤུ་པོ་གང་ཞིག་བྱུང་ཡང་བྱང་ཆུབ་སེམས་དཔའི་བསླབ་པ་ཉམས་པ་ཡིན། དེ་དག་
གང་བྱུང་བ་ཐམས་ཅད་མཐོལ་ལོ་བཤགས་སོ། །དེ་ལྟར་བྱང་ཆུབ་ཀྱི་སེམས་རིན་པོ་ཆེ་རང་རྒྱུད་ལ་སྐྱེས་ཤིང་མི་ཉམས་པོར་བསྲིངས་བའི་ཕན་
ཡོན་ནི། སྤྱོད་འཇུག་ལས་གསུངས་པ་ལྟར་གསེར་འགྱུར་གྱི་དཔེ་དང༌། མིང་དོན་གནས་འགྱུར་བའི་ཕན་ཡོན་སོགས་ཤེས་པར་བྱའོ། ། ༈ གསང་
བ་རིག་འཛིན་སྔགས་ཀྱི་དམ་ཚིག་དང་འགལ་བའི་ཉེས་ལྟུང་བཤགས་པ་ནི། རྩ་ལྟུང་བཅུ་བཞི་ཡན་ལག་སྦོམ་པོ་བརྒྱད། །གསང་སྔགས་དམ་ཚིག་
ཉམས་པ་མཐོལ་ལོ་བཤགས། །དེའང་རྩ་ལྟུང་བཅུ་བཞི་ནི། བླ་མ་རྡོ་རྗེ་སློབ་དཔོན་ལ་སྨོད་པ། བདེ་བར་གཤེགས་པའི་བཀའ་ལས་འདས་པ། རྡོ་
རྗེའི་མཆེད་གྲོགས་ལ་འཚེ་བ། བྱང་ཆུབ་ཀྱི་སེམས་འདོར་བ། བསམ་བཞིན་དུ་ཁུ་བ་འབྱིན་པ། གཞན་གྱི་གྲུབ་མཐའ་ལ་སྨོད་པ། སྣོད་མིན་ལ་
གསང་སྒྲོག་བྱེད་པ། ཕུང་པོ་ལྔ་སྡུག་བསྔལ་དུ་བལྟ་བ། རང་བཞིན་གྱི་དག་པའི་ཆོས་ལ་ཐེ་ཚོམ་ཟ་བ། ཞིང་བཅུ་ཚང་བའི་དགྲ་བོ་སྒྲོལ་ནུས་བཞིན་
༄༅། །མི་སྒྲོལ་བ། ཆོས་ཉིད་སྤྲོས་པ་དང་བྲལ་བ་ལ་རྟོག་གེའི་བློས་མཚན་མར་ལྟ་བ། སྣོད་ལྡན་གྱི་སློབ་མ་ཡལ་བར་དོར་བ། དུས་ལ་བབས་
ཀྱང་དམ་ཚིག་གི་རྫས་མི་བསྟེན་པ། ཤེས་རབ་ཀྱི་རང་བཞིན་བུད་མེད་ལ་སྨོད་པ་སྟེ་བཅུ་བཞི་པོ་འདི་ལ་སྔགས་ཀྱི་རྩ་ལྟུང་བཅུ་བཞི་ཟེར། ཡན་
ལག་གི་སྦོམ་པོ་བརྒྱད་ནི། མཚན་ཉིད་དང་མི་ལྡན་པའི་རིག་མ་བསྟེན་པ། ཚོགས་འཁོར་གྱི་དུས་རྩོད་ཤགས་བྱེད་པ། རིགས་ངན་མ་ལས་བདུད་
རྩི་ལེན་པ། སྣོད་ལྡན་ལ་གསང་སྔགས་མི་སྟོན་པ། དད་པའི་ཆོས་འདྲི་བ་ལ་ཆོས་གཞན་སྟོན་པ། སྔགས་ལ་མི་དད་པའི་ནང་དུ་ཞག་བདུན་སོགས་
སུ་འདུག་པ། རྟོགས་པའི་ཡེ་ཤེས་དང་མི་ལྡན་ཀྱང་སྔགས་པར་རློམ་པ། སྣོད་མིན་ལ་གསང་སྔགས་སྟོན་པ་དང་བརྒྱད་དོ། །དེ་ལྟར་རྩ་ལྟུང་བཅུ་
བཞི་དང་ཡན་ལག་སྦོམ་པོ་བརྒྱད་ལ་སོགས་པའི་ལྟུང་བས་ཉེས་པ་ལ་བརྟེན་ནས་གསང་བ་རིག་འཛིན་སྔགས་ཀྱི་དམ་ཚིག་ཉམས་པ་ཐམས་ཅད་
གནོད་འགྱོད་དྲག་པོའི་སྒོ་ནས་མཐོལ་ལོ་བཤགས་སོ། །དེ་ཡང་གསང་བ་སྔགས་ལ་ཞུགས་པ་ལ། འཇུག་སྒོ་དབང་དང༌། དབང་སྲོག་དམ་ཚིག
ཅེས་གསུངས་པས་ན། དབང་ཞུས་ཕན་ཆད་སྔོགས་ལ་ཞུགས་པ་ཡིན་པས་དམ་ཚིག་སྲུང་རྒྱུ་གལ་ཆེ། ལར་ད་ལྟའི་དུས་ཀྱི་ཁྱིམ་པ་ཕོ་མོ་ཚུན་ཆད་
ཀྱི་དབང་ཞིག་ཞུ་རྒྱུ་ནི་མཇལ་ཁ་ལེན་པའམ་ཕྱག་དབང་ཞིག་གི་འདུ་ཤེས་ལས་མེད། ཁྲིད་ཅིག་ཞུ་རྒྱུ་ནི་ཁྱིའི་སྔོན་དུ་རྩྭ་བཞག་པ་བཞིན་དང་དུ་མི་
ལེན་ཀྱང༌། ཁྲིད་ནི་ཤིན་ཏུ་གལ་ཆེ་སྟེ། འདི་ལྟ་བུའི་བདེ་ཆེན་ཞིང་ཁྲིད་ཅིག་ཞུས་ན། དེ་ལ་བརྟེན་ནས་བདེ་བ་ཅན་དུ་སྐྱེ་བའི་རྒྱུ་བཞི་ཉམས་སུ་
༄༅། །ལེན་ཤེས་པ་དང༌། སྒོ་གསུམ་དགེ་བའི་ལས་གང་ཞིག་བསྒྲུབས་ཀྱང་དམ་པ་གསུམ་གྱི་རྩིས་ཟིན་ཤེས་པ་དང༌། སྤང་བླང་གནས་ལ་མ་
རྨངས་བའི་ལམ་ཡང་དག་པ་རེ་བསྒྲུབ་ཤེས་པ་སོགས་ཕན་འབྲས་རྒྱ་ཆེན་པོ་ཡོད་པ་འདི་ཤེས་དགོས། དབང་ནི་ཤིན་ཏུ་ཞུ་དཀའ་སྟེ། ཁས་ལེན་སླ་
ལ་ཉམས་ལེན་དཀའ་ཞེས་པ་ལྟར། དབང་ཞིག་ཞུས་ཕན་ཆད་དམ་ཚིག་སྲུང་མི་དགོས་མཁན་ནི་གཅིག་ཀྱང་མེད། དམ་ཚིག་བསྒྲག་ཚེ་སྲུང་ན་ཚེ་
འདིར་སངས་རྒྱས། ཉམས་ན་ན་རཀ་གི་གནས་སུ་ལྟུང་དགོས་པར་བཤད་པ་བཞིན་དང་། སྔགས་ལ་ཞུགས་ན་སྦྲུལ་སྨྱུག་སྦུབས་ནང་དུ་བཅུག་པ་
བཞིན་ཡང་ན་ཡར་གྱི་ཟང་ཐལ་དུ་བགྲོད་དེ་འཚེང་བ་དང་། ཡང་ན་མར་གྱི་ཟང་ཐལ་དུ་ལྟུང་ནས་ཕུང་བ་སྟེ། ཕུང་འཚེང་གཉིས་ལས་གཞན་འགྲོ་
ས་མེད་དེ། རྒྱུད་ལས། སྔགས་ལ་ཞུགས་པའི་སྐྱེ་བོ་ངན་སོང་དང་། །སངས་རྒྱས་གཉིས་ལས་འགྲོ་ས་གསུམ་པ་མེད། །ཅེས་གསུངས་པ་ལྟར་རོ། །
ཁྱད་པར་དུ་སྔགས་ཀྱི་དམ་ཚིག་ས་ཡ་དང་འབུམ་སྡེ་ཡོད་པས་སྲུང་བྱ་མི་ཤེས་སྲུང་བར་རློམ་པ་མཚར། གསུངས་པ་ལྟར་ཡིན། ཇོ་བོ་རྗེ་ཨ་ཏི་ཤ་ལྟ་
བུའི་མཁས་གྲུབ་གཉིས་ལྡན་ཞིག་འཛམ་བུའི་གླིང་འདིར་དཀོན་མོད་དེ། དེས་ཀྱང་ཁོང་གིས་སོ་ཐར་གྱི་སྡོམ་པ་བླངས་ནས་སྐུ་ཚེ་དེར་ཉེས་ལྟུང་ཕྲ་
མོས་ཀྱང་མ་གོས་པ་དང། བྱང་ཆུབ་སེམས་དཔའི་སྡོམ་པ་བླངས་ནས་ཉེས་པ་ཅོ་ལེ་དང་ཉོ་ལེ་བྱུང༌། ཞེས་བྱང་སེམས་ཀྱི་སྡོམ་པའི་མི་མཐུན་
ཕྱོགས་ཀྱི་ཉེས་སྟོང་ཐར་ཐོར་བྱུང་བར་བཤད།དབང་ཞུས་ཏེ་གསང་སྔགས་ལ་ཞུགས་ཚེ་སྔགས་ཀྱི་རྩ་ལྟུང་ཅར་རྒྱག་དང་ཉར་རྒྱག་བྱུང་། ཞེས་ཉེས་
༄༅། །ལྟུང་ཆར་བ་བབས་པ་ལྟ་བུར་བཤད། འོན་ཀྱང་ཉེས་ལྟུང་མ་བྱང་བར་ཉེས་ལྟུང་དང་ལྷན་དུ་ཞག་གཅིག་ཀྱང་བཞུགས་མ་མྱོང་གསུངས་
མོད། དེས་ན་ཇོ་བོ་རྗེ་ཨ་ཏི་ཤ་ལྟ་བུའང་དེ་འདྲ་ཡིན་ན། རང་ཅག་ལ་སྨོས་མ་དགོས་པ་རེད། སྒོ་གསུམ་རྡོ་རྗེ་གསུམ་གྱི་རོལ་བ་ལས་ནམ་ཡང་མ་
འདའ་ན་དམ་ལྡན་དང་། འདའ་ན་དམ་ཉམས་ཡིན་གསུངས་པ་དེ་ཤིན་ཏུ་དཀའ་མོ་ཡིན་འདུག དེས་ན་ནམ་ཡང་བཤགས་སྡོམ་བྱེད་རྒྱུ་ནི་ཤིན་ཏུ་
གལ་ཆེ། སོ་ཐར་གྱི་སྡོམ་པ་ཉམས་ན་རྫའི་བེ་བུམ་བཅག་པ་བཞིན་སླར་གསོ་བའི་ཐབས་མེད་གསུངས། བྱང་སེམས་ཀྱི་སྡོམ་པ་ཉམས་ན་རིན་པོ་
ཆེའི་ཉེར་བྱད་ཆག་པ་དང་འདྲ་བས་མགར་བ་མཁས་པས་གསོ་ནུས་པ་བཞིན། སླར་ཡང་བླ་མ་དང་སློབ་དཔོན་གྱི་མདུན་ནས་སྡོམ་པའི་འབོག་
ཆོག་ལ་བརྟེན་ན་ལེན་རྒྱུ་ཡོད། གསང་སྔགས་ཀྱི་རྩ་ལྟུང་བྱུང་ན་རིན་པོ་ཆེའི་ཉེར་བྱད་ཅུང་ཟད་ཞོམ་པ་དང་འདྲ། རང་གིས་ཀྱང་ལྷ་སྔགས་ཏིང་ངེ་
འཛིན་ལ་བརྟེན་ན་སོར་ཆུད་ནུས་པ་ཡིན། དེ་བཞིན་དུ་རྡོར་སེམས་སྒོམ་བཟླས་ལ་བརྟེན་ནས་ཉིན་རེ་ལ་ཡིག་བརྒྱ་ཚར་ཉེར་གཅིག་རེ་འདོན་ན་
ལྟུང་བ་བྱིན་གྱིས་བརླབས་པ་ཞེས། ལྟུང་བའི་འཕེལ་ཁ་གནོན་ནུས། ལོ་གསུམ་ལས་འདས་ན་བཤགས་པའི་ཐབས་མེད། རྣལ་འབྱོར་བ་རབ་ཀྱི་
རྒྱུད་ན་སྡོམ་གསུམ་ངོ་བོ་གནས་འགྱུར་དང་། ཆུ་བོ་གཅིག་འདྲེས་སུ་འགྲོ་བར་བཤད་ཀྱང་། རང་ཅག་ལས་དང་པོ་པ་ཞིག་གི་རྒྱུད་ན་སྡོམ་པ་གསུམ་
པོའི་བཅས་རྐྱང་ཕྲ་བ་ཡན་ཆད་ཆུ་བོ་གཅིག་འདྲེས་སུ་སོང་བ་ཡིན་ཟེར་དཀའ་འདུག རང་རྒྱུད་ཀྱི་ཀུན་རྟོག་ཉོན་མོངས་པ་དང་བསྟུན་ཏེ། སྡོམ་པ་
༄༅། །གསུམ་པོ་རྟ་ནོར་ལུག་གསུམ་སྐྱོང་བ་བཞིན་སོ་སོར་སྲུང་དགོས་ཤིང་། གང་དང་འགལ་ནའང་རང་ལམ་ལྟར་བཤགས་དགོས་མ་གཏོགས་
ཁ་ཚོད་མཐོན་པོ་བྱེད་རྒྱུ་མེད། དབང་ཞུས་ནས་སྔགས་སྡོམ་ལེན་ཁུལ་བྱས་ཀྱང༌། དབང་རང་གི་སྐབས་ནས་བཤད་པའི་དམ་ཚིག་ཀྱང་སྲུང་མི་
ཤེས་ན། དེས་འོག་མའི་ལྟུང་བ་སྐྱོབ་ག་ལ་ནུས། དེས་ན་རྣམ་པ་ཀུན་ཏུ་སྲུང་སྡོམ་ལ་གཟབ་འཚལ་ལོ། ། ༈ ད་ནི་རང་བཞིན་གྱི་ཁ་ན་མ་ཐོ་བའི་
སྡིག་པ་ངོ་མ་ཤེས་པ་རྣམས་བཤགས་པ་ནི། སྡོམ་པ་མ་ཞུས་མི་དགེའི་ལས་བྱས་པ། །མི་ཚངས་སྤྱོད་དང་ཆང་འཐུང་ལ་སོགས་པ། །རང་བཞིན་ཁ་ན་
མ་ཐོས་སྡིག་པ་སྟེ། །སྡིག་པ་སྡིག་ཏུ་མ་ཤེས་མཐོལ་ལོ་བཤགས། །སྐྱབས་སྡོམ་དབང་བསྐུར་ལ་སོགས་ཐོབ་ན་ཡང་། །དེ་ཡི་སྡོམ་པ་དམ་ཚིག་སྲུང་
མ་ཤེས། །བཅས་པའི་ལྟུང་བ་ཕོག་པ་མཐོལ་ལོ་བཤགས། །དེའང་ཁྱིམ་པ་ཕོ་མོ་རྣམས་ཀྱིས་སོ་བྱང་སྔགས་གསུམ་གྱི་སྡོམ་པ་མ་ཞུས་ན་བཅས་པ་
དང་མ་འབྲེལ་བས་ན་བཅས་པའི་སྡིག་པ་མེད་ཀྱང་། མི་དགེ་བ་བཅུའི་ལས་བསགས་པ་ལྟ་བུ་ལ་རང་བཞིན་གྱི་ཁ་ན་མ་ཐོ་བའི་སྡིག་པ་ཡིན།
ཁྱད་པར་དུ་རང་གི་བུད་མེད་ལས་ཉེ་དུ་དང་གཞན་གྱི་ཆུང་མ་ལ་མི་ཚངསཾ་བ་སྤྱོད་པའི་སྒོ་ནས་ལོག་པར་གཡེམ་པ་དང༌། དྲན་པ་ཤེས་བཞིན་
ཉམས་ཏེ་བག་མེད་དུ་གྱུར་བའི་རྒྱུའི་གཙོ་བོ་ཆང་འཐུང་བ་དང། སྲོག་གཅོད་དང་སྐུ་འཕྲོག་བྱེད་པ། གཞན་མགོ་སྐོར་བ། ཕྲ་མ་དང་ཚིག་རྩུབ་
བཤད་པ། ལོག་འཚོའི་ཉེས་པ་སྐྱེད་པའི་གཞི་ཁ་དུད་དང༌། སྣ་དུད་འཐེན་པ་ལ་སོགས་པའི་སྡིག་པ་མི་དགེ་བ་ཐམས་ཅད་ལ་རང་བཞིན་གྱི་ཁ་ན་
༄༅། །མ་ཐོའི་སྡིག་པ་ཟེར། འདི་དག་ལ་ཁྱིམ་པ་དང་རབ་བྱུང་གང་ཡིན་ཀྱང་སྡིག་པ་ཡོད་མོད། འོན་ཀྱང་སྡིག་པ་ལ་སྡིག་པ་ཉིད་དུ་མ་ཤེས་པར་
བག་མེད་འཆོལ་རྙོག་ཏུ་བསགས་པ་ཐམས་ཅད་གནོང་འགྱོད་དྲག་པོའི་སྒོ་ནས་མཐོལ་ལོ་བཤགས་སོ། །སྡིག་པ་སྡིག་པ་ཡིན་པར་མ་ཤེས་ཀྱང་
ལྟ ལས་ངན་བསགས་པའི་འབྲས་བུ་ནི་མྱོང་དགོས་ཏེ། ཚོམས་ལས། གལ་ཏེ་བྱིས་པས་མི་ཤེས་པར། །སྡིག་པའི་ལས་ནི་བྱས་པ་དག །ནམ་ཞིག་ན་
ནི་དེ་ཉིད་ཀྱི། །རྣམ་སྨིན་ཚ་བ་མྱོང་བ་ཡིན། །ཞེས་གསུངས་སོ། །ངོ་ཤེས་པའི་བཅས་ལྟུང་བཤགས་པ་ནི། ཁྱིམ་པ་ཕོ་མོ་སོགས་ནས་ཀྱང་སྐྱབས་
འགྲོའི་སྡོམ་པ་དང་། དབང་བསྐུར་སྔགས་ཀྱི་སྡོམ་པ་ལ་སོགས་པ་ཞུ་རྒྱུ་ཅི་ཡོད་ཞུས་ནས་ཐོབ་ན་ཡང༌། དེ་ཡི་བསྲུང་བྱ་སྡོམ་པ་དང་དམ་ཚིག་གི་
རིམ་པ་རྣམས་ནི་སྲུང་མ་ཤེས་པའི་དབང་གིས། བཅས་པའི་ལྟུང་བ་མ་ཚོར་བར་ཡེང་མ་ལམ་དུ་ངང་ངམ་ཤུགས་ཀྱིས་ཕོག་པ་ཐམས་ཅད་ངོ་ཚ་
འཇིགས་སྐྲག་འགྱོད་པ་དྲག་པོའི་སྒོ་ནས་མཐོལ་ལོ་བཤགས་ན་བྱང་ཞིང་དག་པར་མཛད་དུ་གསོལ་སྙམ་དུ་བཤགས་པར་བྱའོ། །ད་ལྟ་བོད་གངས་
ཅན་གྱི་ལྗོངས་འདིའི་ཁྱིམ་པ་ཕོ་མོ་ཡིན་ཀྱང་སྐྱབས་སྡོམ་དང་དབང་བསྐུར་ཞིག་ཐོབ་མ་མྱོང་པ་གཅིག་ཀྱང་མི་སྲིད་པ་ལྟ་བུ་རེད། སྐྱབས་འགྲོའི་
སྡོམ་པ་ཞིག་ཐོབ་ནའང། སྐྱབས་འགྲོའི་ངོ་བོ། དབྱེ་བ། སྐྱབས་སུ་འགྲོ་བའི་ཚུལ། བསླབ་བྱ། ཕན་ཡོན་བཅས་རགས་རིམ་ཞིག་ཤེས་དགོས། ཅི་
ཡང་མི་ཤེས་པར་ར་ལུག་ཚེ་ཐར་དུ་བཏང་བ་ཙམ་གྱིས་མི་འོང་། དབང་ཞིག་ཐོབ་ཕན་ཆད་དམ་ཚིག་སྲུང་དགོས། གཙོ་བོས་ཇི་ལྟར་བཀའ་བསྩལ་
༄༅། །པ། །དེ་དག་ཐམས་བདག་གིས་བགྱིད། །ཅས་ཁས་བླངས་ཟིན། ཁས་བླངས་ནས་དམ་ཚིག་མ་བསྲུངས་ན་བླ་མ་རྒྱལ་བ་སྲས་དང་བཅས་
པའི་དབུ་བསྐོར་བ་ཡིན་པས་ཉེས་པ་ཤིན་ཏུ་ལྕི། མི་ཤེས་སོ་སྙམ་ན། མི་ཤེས་པ་ནི་ཉེས་པ་ཀུན་གྱི་རྩ་བ་ཡིན། །རང་གི་མ་ཤེས་ན་གཞན་ལ་དྲིས་
ཏ་ཨེ་ཤེས་བལྟ་དགོས། མི་ཤེས་སོ་སྙམ་ནས་རང་གར་བསྐྱུར་ན། གླང་ཆེན་སྨྱོན་པ་རང་ཡན་དུ་བཏང་བ་དང་འདྲ་སྟེ། ཕུང་ཁྲོལ་བསྐྱེད་ངེས་ཡིན་
ནོ། །དེས་ན་ད་ལྟ་རང་གཞན་གྱི་སྡིག་པ་ཐམས་ཅད་ངོས་བཟུང་སྟེ། ཆོས་ཉིད་ཀྱི་དོན་ལ་བཤགས་བྱ་བཤགས་བྱེད་མེད་ཀྱང་། ཀུན་རྫོབ་སྒྱུ་མ་
ཙམ་དུ་བཤགས་པ་ལ་འབད་ན་གནས་སྐབས་བདེ་བ་ཅན་དུ་སྐྱེས་ཤིང༌། མཐར་ཐུག་སངས་རྒྱས་ཀྱི་གོ་འཕང་འཐོབ་པར་འགྱུར་རོ། ། ༈ ཉེས་བྱས་
སུན་འབྱིན་པའི་སྟོབས་ནི། འགྱོད་པ་མེད་ན་བཤགས་པས་མི་འདག་པས། །སྔར་བྱས་སྡིག་པ་ཁོང་དུ་དུག་སོང་ལྟར། །ངོ་ཚ་འཇིགས་སྐྲག་འགྱོད་པ་
ཆེན་པོས་བཤགས། །དེའང་སྔར་བྱས་ཀྱི་སྡིག་པ་མི་དགེ་བའི་ལས་བསགས་ཚད་ཐམས་ཅད་དྲན་པའི་ཚེ་ན། སེམས་ལ་འགྱོད་པ་དྲག་པོ་ཞིག་མེད་
ན་ཁ་ཙམ་ཚིག་ཙམ་གྱིས་ཅ་ཙམ་བཤགས་མདོག་ཞིག་བྱས་པས་ནི། སྡིག་པ་དེ་རྩ་བ་ནས་མི་འདག་པས། སྔར་ཐོག་མེད་ཀྱི་དུས་ནས་ད་ལྟའི་བར་
དུ་གང་བྱས་ཤིང་བསགས་པའི་སྡིག་པ་མི་དགེ་བའི་ལས་ལཾ། དཔེར་ན་མི་ནད་མེད་ཀྱི་ཁོང་དུ་དུག་སོང་བ་དེ་ཤེས་པ་ལྟར། བདག་གིས་དམན་
ལས་འདི་ལྟ་བུ་བྱས་སོ་སྙམ་ནསཾ་རང་ངོས་ལ་ལྟོས་ཏེ་ངོ་ཚ་བ་དང༌། རྒྱལ་བ་སྲས་དང་བཅས་པའི་དགོངས་ཡོད་པས་ཐུགས་ཀྱིས་ཁྲེལ་འོང་
༄༅། །བསམས་ནས་གཞན་ངོས་ལ་བལྟས་པས་འཇིགས་པ་དང་། ཕྱི་མ་ངན་སོང་གི་གནས་ནས་སྡུག་བསྔལ་མི་བཟོད་པ་མྱོང་ངེས་ཡིན་བསམས་
ནས་སྐྲག་སྟེ། ཟས་ཡི་གར་མི་འགྲོ་བ་དང༌། སེམས་སྨྱོ་ལ་ཁད་ལྟ་བུའི་འགྱོད་པ་ཆེན་པོས་བཤགས་པ་ནི་ཉེས་བྱས་སུན་འབྱིན་པའི་སྟོབས་ཡིན་
ནོ། །ངོཾ་ཚ་འཇིགས་སྐྲག་གི་ངང་ནས་བཤགས་པ་བྱེད་ཚུལ་ནི་དཔེར་ན་ཉིན་པར་རང་ཉིད་གཅེར་བུར་བྱུང་ནས་བག་མེད་དུ་རྒྱུག་པ་དང༌། རིན་པོ་
ཆེ་དང་གསེར་གྱི་སྣོད་ཕུན་སུམ་ཚོགས་པའི་ནང་དུ་སྐྱག་པ་དང་མི་གཙང་བ་འདོར་བར་བྱས་ན་ཀུན་གྱིས་ངོ་ཚ་བའི་གནས་སུ་འཇོག་མོད། དེ་ལས་
ཀྱང་དལ་འབྱོར་གྱི་མི་ལུས་ཡིད་བཞིན་གྱི་ནོར་བུ་ལྟ་བུ་འདི་ཐོབ་ནས་སྡིག་པ་མི་དགེ་བའི་ལས་མི་གཙང་བ་ལྟ་བུ་ལ་འཛེམ་བག་མེད་པར་ལོངས་
སྤྱོད་པ་ནི་ཤིན་ཏུ་ངོ་ཚ་བའི་གནས་ཡིན་ཏེ། བཤེས་སྤྲིང་ལས། གང་ཞིག་གསེར་སྣོད་རིན་ཆེན་སྤྲུས་པ་ཡིས། །ངན་སྐྱུག་འཕྱག་པར་བགྱིད་པ་དེ་
བས་ཀྱང་། །གང་ཞིག་མི་རུ་སྐྱེས་ནས་སྡིག་པ་དག །བགྱིས་པ་དེ་ནི་ཆེས་རབ་བླུན་པ་ལགས། །ཞེས་གསུངས་སོ། །དེ་བཞིན་དུ་ད་ལྟ་ཚེ་འདིར་
གཞན་གྱིས་མི་མཐོང་བའི་སར་ལྐོག་ཏུ་མི་དགེ་བའི་ལས་བྱས་ཀྱང་། རྒྱལ་བ་སྲས་དང་བཅས་པའི་ཡེ་ཤེས་ཀྱི་སྤྱན་གྱིས་ངེས་པར་དུ་གཟིགས་ཡོད་
པས་ཐུགས་ཀྱིས་ཁྲེལ་འོང་བ་དང། ཚེ་འདིར་སྡིག་པའི་འབྲས་བུ་དངོས་སུ་མི་མྱོང་ཡང་། ནམ་ཞིག་རང་ཉིད་ཤི་བའི་རྗེས་སུ་སྡུག་བསྔལ་དྲག་པོ་
མྱོང་བ་དེ་ནི་བཟློག་ཐབས་མེད་པ་ཡིན། དཔེར་ན་དུག་ཧ་ལ་ནག་པོ་ཟ་བའི་སྐབས་ན་ཟུག་རྔུ་མི་འབྱུང་ཡང་། ནམ་ཞིག་དུས་ལ་བབས་ཚེ་མི་
༄༅། །འདོད་བཞིན་དུ་རང་དབང་མེད་པར་ནད་ཀྱིས་གདུང་པ་དང་འདྲ་སྟེ། སྐྱེས་རབས་ལས། མ་མཐོང་བཞིན་དུ་སྡིག་པ་བྱས་ན་ཡང་། །དུག་
ཟོས་བཞིན་དུ་བདེ་བ་ག་ལ་འགྱུར། །ལྷ་དང་རྣལ་འབྱོར་ཅན་གྱི་མི་དག་གི །རྣམ་དག་མིག་གིས་མི་མཐོང་མི་སྲིད་དོ། །ཞེས་སོ། ། ༈ གསུམ་པ་
སོར་ཆུད་ནས་ཉེས་སྤྱོད་སྡོམ་པའི་སྟོབས་ནི། ཕྱིན་ཆད་སྡོམ་སེམས་མེད་ན་མི་འདག་པས། །ཕྱིན་ཆད་སྲོག་ལ་བབས་ཀྱང་མི་དགེའི་ལས། །ད་ནི་
མི་བགྱིད་སེམས་ལ་དམ་བཅའ་བཟུང་། །དེའང་འགྱོད་བཤགས་བྱས་པ་དེ་དང་ཕྱིན་ཆད་མི་བྱེད་སྙམ་པའི་སྡོམ་སེམས་དྲག་པོ་ཞིག་མེད་ན།
གནས་སྐབས་བཤགས་མདོག་བྱས་ཀྱང་སྡིག་པ་རྩ་བ་ནས་མི་འདགས་པས། ཕྱིན་ཆུད་ནི་འཆི་བ་སྲོག་ལ་བབས་ཀྱང་དེ་འདྲ་བའི་སྡིག་པ་མི་དགེ་
བའི་ལས་གང་ཡང་ད་ནི་མི་བགྱིད་སྙམ་པའི་སེམས་ལ་དམ་བཅའ་དང་ཁས་ལེན་བརྟན་པོ་ཞིག་བཟུང་དགོས། དཔེར་ན་དུག་འཐུང་ནས་ལན་
གཅིག་ལ་ཐར་ཀྱང་སླར་ཡང་མ་འཛེམས་པར་འཐུང་ན་ཤི་བ་བཞིན་ནོ། །དེས་ན་ཕྱིན་ཆད་དེ་འདྲའི་སྡིག་པ་དེ་གཏན་དུ་སྤངས་བ་ཡིན་སྙམ་པའི་
སྤོང་སེམས་ཁྱད་པར་བ་ཞིག་ལ་ཚུལ་ཁྲིམས་ཞེས་བྱ་སྟེ། སྤྱོད་འཇུག་ལས། སྤོང་བའི་སེམས་ནི་ཐོབ་པ་ལ། །ཚུལ་ཁྲིམས་ཕ་རོལ་ཕྱིན་པར་
བཤད། །ཅེས་གསུངས་པ་ལྟར་སྡིག་པ་སྤངས་ཤིང་དགེ་བ་བསྒྲུབ་དགོས་སྙམ་པའི་དམ་བཅའ་བརྟན་པོ་ཞིག་ཡོད་ན། ལུས་ངག་གི་དགེ་བ་ཆེན་པོ་
ཞིག་མ་འགྲུབ་ཀྱང་སེམས་ཀྱི་དགེ་བ་ཆེན་པོ་ཞིག་ཞར་དང་ཞོར་ལ་འགྲུབ་འོང་གསུངས། དགེ་མི་དགེའི་ལས་ནི་ལུས་ངག་ལ་མི་ལྟོས་པར་གཙོ་
༄༅། །ཆེར་སེམས་ལ་ལྟོས་པ་ཡིན། དེས་ན་སེམས་ཀྱིས་ད་ཕྱིན་ཆད་སྡིག་པ་མི་བྱེད་སྙམ་པའི་ཁས་ལེན་དམ་བཅའ་འདི་གལ་ཆེ་སྟེ། ཇི་སྐད་དུ། །
དམ་པས་ཁས་ལེན་མང་པོ་མི་བྱ་སྟེ། །གལ་ཏེ་དཀའ་བའི་ཁས་ནི་བླངས་གྱུར་ན། །རྡོ་ལ་རི་མོ་བྲིས་པ་ཇི་བཞིན་དུ། །ཤི་ཡང་གཞན་དུ་འགྱུར་བ་མ་
ཡིན་ནོ། །ཞེས་གསུངས་པ་ལྟར་སྐྱེས་བུ་ཡ་རབས་ཀྱི་དམ་བཅའ་རྡོ་ལ་རི་མོ་བྲིས་པ་ལྟར་ཤི་ནའང་གཞན་དུ་མི་འགྱུར་བ་ཞིག་དགོས་མ་གཏོགས།
ཕོ་ངན་གྱི་དམ་བཅའ་ཆུ་ལ་རི་མོ་བྲིས་པ་ལྟར་བྱེད་མི་ཉན་གསུངས། ༈ བཞི་བ་རྟེན་གྱི་སྟོབས་ནི། བདེ་གཤེགས་འོད་དཔག་མེད་པ་སྲས་བཅས་
༈ ཀྱིས། །བདག་རྒྱུད་ཡོངས་སུ་དག་པར་བྱིན་གྱིས་རློབས། །དེའང་བདེ་བར་གཤེགས་པ་མགོན་པོ་འོད་དཔག་མེད་པ་དང༌། ཕྱོགས་བཅུའི་རྒྱལ་བ་
སྲས་དང་བཅས་པ་ཁྱེད་རྣམས་ལ་རང་གཞན་སེམས་ཅན་ཐམས་ཅད་ཀྱི་ལུས་ངག་ཡིད་གསུམ་ཁ་རྗེ་དབང་ཐང་དང་དུས་གསུམ་ཀུན་ཏུ་བསགས་
པའི་དགེ་རྩ་དང་བཅས་པ་འབུལ་བ་ཡིན་གྱི། ཁྱེད་རྣམས་ཀྱི་མཁྱེན་བརྩེ་ནུས་གསུམ་གྱི་བྱིན་རླབས་ལ་བརྟེན་ནས། བདག་གཞན་སེམས་ཅན་
ཐམས་ཅད་ཀྱི་རྒྱུད་ཀྱི་སྡིག་པ་དང་སྒྲིབ་པ་བྱང་ཞིང་དག་ནས། དཔེར་ན་ཤེལ་དཀར་གྱི་མེ་ལོང་གི་གཡའ་བྱིས་པ་ལྟར་ཡོངས་སུ་དག་པ་ཞིག་བྱིན་
གྱིས་བརླབ་ཏུ་གསོལ་ཞེས་པ་དེ་རྟེན་གྱི་སྟོབས་ཡིན། དེ་ལྟར་གཉེན་པོ་སྟོབས་བཞི་ཚང་བའི་སྒོ་ནས་བཤགས་ན་མི་འདོགས་པའི་སྡིག་པ་གཅིག་
ཀྱང་མི་སྲིད་དེ། སྤྱིར་སྡིག་པ་ལ་ཡོན་ཏན་མེད་ཀྱང་། བཤགས་ན་འདགས་པ་སྡིག་པའི་ཡོན་ཏན་ཡིན་གསུངས་པ་ལྟར་དང༌། སྡིག་པ་བདེན་གྲུབ་
༄༅། །མིན་ཞིང་འདུས་བྱས་ཡིན་པའི་ཕྱིར་རོ། །འདི་ལྟར་སྟོབས་བཞིའི་སྒོ་ནས་ལན་གཅིག་བཤགས་ན། བསྐལ་བ་སྟོང་དུ་བསགས་པའི་སྡིག་
པའང་འདགས་ནུས་ཏེ། གསེར་འོད་ལས། གང་གིས་བསྐལ་བ་སྟོང་རྣམས་སུ། །སྡིག་པ་ཤིན་ཏུ་མི་ཟད་བགྱིས། །ལན་གཅིག་རབ་ཏུ་བཤགས་པ་
ཡིས། །དེ་དག་ཐམས་ཅད་བྱང་བར་འགྱུར། །ཞེས་དང་། མདོ་སྡེ་ལས་རྣམ་འབྱེད་ལས། ཤིན་ཏུ་མི་བཟད་ལས་རྣམས་བྱས་པ་ནི། །བདག་ལ་རྣམ་
པར་སྨད་པས་སྲབ་པར་འགྱུར། །རབ་ཏུ་བཤགས་དང་སྡོམ་པར་བྱེད་པ་ཡིས། །དེ་དག་ཤིན་ཏུ་རྩད་ནས་བཏོན་པ་བཞིན། །ཞེས་གསུངས་སོ། །
དེ་ལྟར་སྟོབས་བཞིས་བཤགས་པ་བྱས་ན་སྡིག་པ་དག་སྟོབས་ཤིན་ཏུ་ཆེ་བ་ཡིན། མཁས་པ་རྣམས་ཀྱིས་སྡིག་པ་མི་བྱེད་པ་དང༌། གལ་ཏེ་བྱེད་ཤོར་
ནའང་སྟོབས་བཞིའི་སྒོ་ནས་བཤགས་ཤེས་པས་ན་དག་སྟོབས་ཆེ་སྟེ། མདོ་ལས། མཁས་པས་སྡིག་པ་བཤགས་པ་ནི། །ལས་དང་ལྷན་གཅིག་མི་
གནས་སོ། །ཞེས་དང་། མཁས་པའི་སྡིག་པ་ལྕི་ཡང་ཡང་། ཞེས་པ་ལྟར་རོ། །བླུན་པོས་སྡིག་པ་ལ་སྡིག་པར་མི་བལྟ་ཞིང་སྡིག་པ་ལ་ཡོན་ཏན་དུ་
བལྟས་ན་འདག་མི་ནུས་ཏེ། ཇི་སྐད་དུ། བླུན་པོའི་སྡིག་པ་ཡང་ཡང་ལྕི། ཞེས་པ་ལྟར་རོ། །དེ་ལྟར་བཤགས་པ་བྱས་པས། མཐར་ཚོགས་ཞིང་གི་
ལྷ་ཐམས་ཅད་ཀྱི་སྐུ་ལས་འོད་ཟེར་དཔག་ཏུ་མེད་པ་འཕྲོས་ཏ། རང་གཞན་སེམས་ཅན་ཐམས་ཅད་ལ་ཕོག་པས། རང་གཞན་སེམས་ཅན་ཐམས་
ཅད་ཀྱི་རྒྱུད་ཀྱི་སྒྲིབ་གཉིས་བག་ཆགས་དང་བཅས་པ་བྱང་ཞིང་དག་ནས། བྱ་ཁྱུ་འུར་རྡོས་དཀྲོག་པ་ལྟར་འུར་དར་རེ་འཕུར་ནས་ནུབ་ཕྱོགས་བདེ་
༄༅། །བ་ཅན་གྱི་ཞིང་ཁམས་སུ་སླེབས་པར་བསམ་མོ། ། ༈ ད་ནི་ཕྲག་དོག་གི་གཉེན་པོ་རྗེས་སུ་ཡི་རང་བའི་ཡན་ལག་ལ། དང་པོ་ཕན་ཡོན་གྱི་
སྒོ་ནས་བསྟན་པ་ནི། གཞན་གྱིས་དགེ་བ་བྱེད་པ་ཐོས་པའི་ཚེ། །དེ་ལ་ཕྲག་དོག་མི་དགེའི་སེམས་སྤངས་ནས། །སྙིང་ནས་དགའ་བས་རྗེས་སུ་ཡི་
རང་ན། །དེ་ཡི་བསོད་ནམས་མཉམ་དུ་འཐོབ་པར་གསུངས། །དེ་ཕྱིར་འཕགས་པ་རྣམས་དང་སོ་སྐྱེ་ཡི། །དགེ་བ་གང་བསྒྲུབས་ཀུན་ལ་ཡི་རང་
ངོ༌། །བླ་མེད་བྱང་ཆུབ་མཆོག་ཏུ་སེམས་བསྐྱེད་ནས། །འགྲོ་དོན་རྒྱ་ཆེན་མཛད་ལ་ཡི་རང་ངོ༌། །དེའང་གང་ཟག་གཞན་གྱིས་ཐོས་བསམ་སྒོམ་
གསུམ་བྱས་པ་དང་སྐུ་གསུང་ཐུགས་རྟེན་བཞེངས་པ་དང༌། མཆོད་སྦྱིན་རྒྱ་ཆེན་པོ་བྱས་པ། སྦྱིན་སོགས་རྒྱལ་སྲས་ཀྱི་སྤྱོད་པ་ལ་བསླབ་པ་སོགས་
དགེ་བ་བྱེད་པ་མིག་གིས་མཐོང་བ་དང་། རྣ་བས་ཐོས་པའི་ཚེ་དེ་ལ་ཕྲག་དོག་དང་མི་དགའ་བའི་སེམས་སྤང་དགོས། ཕྲག་དོག་ནི་རང་གི་སེམས་
ཁོང་དོགས་པའི་ནང་དུ་མི་ཤོང་བའམ་མི་བཟོད་པ་སྟེ། རང་གི་དགེ་བ་ལཾས་ལྷག་པར་འགྲོ་བ་ལ་ཕྲག་དོག་པ་དང་། དེའི་དགེ་རྩ་སེམས་ལ་མི་
བཟོད་པར་དེ་ལ་འགྲན་སེམས་ཀྱི་ཕྲག་དོག་པ་སོགས་ཡིན། ཕྲག་དོག་རང་རྒྱུད་ལ་ཡོད་ཕྱིན་ཆད། གཞན་གྱི་ཡོན་ཏན་མི་མཐོང་བ་དང། རང་གི་
སྐྱོན་མི་ཤེས་པ་སོགས་ཉེས་སྐྱོན་ཤིན་ཏུ་ཆེ། དེས་ན་གཞན་གྱི་དགེ་རྩ་བསགས་པ་ལ་ཕྲག་དོག་སྤངས་ནས། ང་རེ་དགའ་བསམ། འདི་འདྲའི་དགེ་
བ་བྱེད་པ་ངོ་མཚར་ཆེ་བསམ།དེ་འདྲའི་དགེ་བ་དེ་རང་གི་དངོས་སུ་འགྲུབ་པ་ལྟ་བུའི་ཁ་ཞེ་གཉིས་མེད་ཀྱི། སྙིང་ནས་དགའ་བའི་རྗེས་སུ་ཡི་རང་
༄༅། །བྱས་ན། ཕ་རོལ་བོའི་དགེ་རྩ་དེའི་བསོད་ནམས་དེ་རང་གཞན་གཉིས་ལ་མཉམ་དུ་ཐོབ་པར་སངས་རྒྱས་བཅོམ་ལྡན་འདས་ཀྱིས་གསུངས་
སོ། །ཕ་རོལ་པོའི་དགེ་བ་དེ་དངོས་སུ་བསྒྲུབ་པ་དང་། རང་གི་སེམས་ཀྱིས་བསྒྲུབ་པ་གཉིས་ཀྱི་ཕན་ཡོན་མཉམ་པ་ཡིན། རྒྱུ་ཚེགས་སྤུ་ཙམ་མི་
དགོས་པར་དགེ་རྩ་རྒྱ་ཆེན་པོ་ཐོབ་པ་ལ་རྗེས་སུ་ཡི་རང་ལས་ལྷག་པ་ཞིག་མེད་དེ་སྡུད་པ་ལས། སྟོང་གསུམ་རི་རབ་སྲང་ལ་གཞལ་བས་ཚད་བཟུང་
ཀྱང༌། །རྗེས་སུ་ཡི་རང་བྱས་པའི་དགེ་རྩ་དེ་ནི་དེ་ལྟ་མིན། །ཞེས་དང༌། ཚེགས་ཆུང་དོན་ཆེ་ཞིག་བསམ་ན། །རྗེས་སུ་ཡི་རང་ལ་འབུངས་ཤིག ། །
ཅས་སོ། །སྔོན་རྒྱལ་བོ་གསལ་རྒྱལ་གྱིས་སངས་རྒྱས་བཅོམ་ལྡན་འདས་འཁོར་བཅས་ལ་མཆོད་པའི་ཚེ། དབུལ་མོ་གྲོང་ཉུལ་མས་རྗེས་སུ་ཡི་རང་
བྱས་པའི་དཔེ་བཞིན་ནོ། །རྒྱུ་མཚན་དེའི་ཕྱིར་ན་ཐེག་དམན་ཉན་རང་འཕགས་པ་རྣམས་ཀྱིས་ཚོགས་བསགས་པ་དང༌། སྤང་བྱ་སྤངས་པ། རྟོགས་
པའི་ཡེ་ཤེས་རྒྱུད་ལ་སྐྱེས་པ་དང༌། ལྷག་བཅས་ཀྱི་སྐབས་སུ་འགྲོ་དོན་རྒྱ་ཆེན་པོ་མཛད་པ་དང༌། ཐེག་ཆེན་བྱང་སེམས་འཕགས་པ་རྣམས་ཀྱིས་
བསྐལ་ཆེན་གྲངས་མེད་གསུམ་དུ་ཚོགས་གཉིས་བསགས་པ་དང་། སྒྲིབ་གཉིས་སྦྱངས་བ་དང་། མཐར་སྐུ་གཉིས་མངོན་དུ་གྱུར་བ་སོགས་དང༌། 
ཟག་བཅས་དང་ཟག་མེད་ཀྱི་དགེ་རྩ་ཐམས་ཅད་ལ་རྗེས་སུ་ཡི་རང་བྱེད་པ་ནི་ཤིན་ཏུ་གལ་ཆེའོ། །དེ་ཡང་ཇི་སྐད་དུ། སོ་སོ་ཐ་དད་འགྲོ་བ་ལ། །སོ་
སོས་སྐྱེ་བོ་ཞེས་བརྗོད་དོ། །ཞེས་གསུངས་པ་ལྟར་ལས་དང་ཉོན་མོངས་པའི་དབང་གིས་རིགས་དྲུག་གི་གནས་རིས་སོ་སོར་དབང་མེད་དུ་འཁྱམས་
༄༅། །པས་སོ་སོའི་སྐྱེ་བོ་རྣམས་ཀྱིས་ཟག་བཅས་ཀྱི་དགེ་རྩ་དང་། སོ་སྐྱེས་ལམ་ལ་ཞུགས་ཟིན་པའི་སྦྱོར་ལམ་མན་གྱི་རྒྱུད་ཀྱི་དགེ་རྩ་ཆེ་ཆུང་སྣ་
ཚོགས་པ་གང་བསྒྲུབསཾ་ཚད་ཐམས་ཅད་ཀུན་ལ་རྗེས་སུ་ཡི་རང་ངོ་། །སངས་རྒྱས་རྣམས་ཀྱི་དང་པོ་བླ་མེད་བྱང་ཆུབ་མཆོག་ཏུ་ཐུགས་བསྐྱེད།
བར་དུ་བསྐལ་བ་གྲངས་མེད་མང་པོ་ལ་སྦྱོར་བ་ཕར་ཕྱིན་དྲུག་གིས་སེམས་ཅན་ཡོངས་སུ་སྨིན་པར་མཛད། དེ་རྫོགས་སྨིནཾ་སྦྱངས་གསུམ་མཐར་
ཕྱིན་པ་དང༌། མཐར་མངོན་པར་རྫོགས་པར་སངས་རྒྱས་ནས་མཛད་པ་བཅུ་གཉིས་སོགས་ཀྱིས། ཞིང་ཁམས་བྱེ་བ་ཁྲག་ཁྲིག་རྣམས་སུ་གང་ལ་
གང་འདུལ་དེ་ལ་དེར་སྟོན་གྱི་ཚུལ་དུ་རྟག་ཁྱབ་ལྷུན་གྲུབ་ཀྱི་མཛད་པ་རྒྱུན་མི་ཆད་པར་མཛད་པའི་འགྲོ་བ་སེམས་ཅན་གྱི་དོན་རྒྱ་ཆེན་པོ་མཛད་པ་
ལ་རྗེས་སུ་ཡི་རང་ངོ། །དེའི་ཚུལ་རིག་འཛིན་འཇིགས་མེད་གླིང་པས། མ་དག་འགྲོ་བ་དྲུག་གི་ཁམས་རྣམས་སུ། །རྒྱལ་རིགས་རྗེ་རིགས་དམངས་
རིགས་བྲམ་ཟེའི་རིགས། །གདོལ་བ་བུད་མེད་ཁྱེ་འུ་དགེ་སྦྱོང་དང༌། །ཀུན་ཏུ་རྒྱུ་དང་བསླབ་གནས་རིག་བྱེད་མཁན། །རིགས་ཀྱིས་བཀུར་བ་དང་
ནི་མ་བཀུར་བ། །སྨད་དང་བསྟོད་དང་ནད་པ་ཆོས་སྨྲ་དང༌། །བྱ་དང་རི་དྭགས་གྲོང་ཁྱེར་སློང་མོ་པ། །གང་ལ་གང་འདུལ་དེ་ལ་དེ་མཐུན་དུ། །སྣ་
ཚོགས་གཟུགས་ཀྱིས་འགྲོ་བ་འདུལ་བར་ཤོག །ཅེས་གསུངས་པ་ལྟར། ད་ལྟ་སེམས་ཅན་གྱི་དུས་ནའང་གཞན་ལ་ཕན་སེམས་སྐད་ཅིག་མ་ཙམ་
སྐྱེས་པ་དང༌། གཞན་གྱི་སེམས་དགའ་ཐབས་བྱས་པ། སེམས་ཅན་གཅིག་གི་བློ་ཁ་ཆོས་ལ་བསྒྱུར་བ་། ཐ་ན་དགེ་བ་སྣ་གཅིག་བསྒྲུབས་པ་ཚུན་
༄༅། །ཆད་ཀྱང་འགྲོ་དོན་ཡིན་པས་དེ་དག་ནི་རྗེས་སུ་ཡི་རང་བྱེད་པའི་ཡུལ་ཡིན་ནོ། ། ༈ ཐུན་མོང་གི་དགེ་བ་བཅུ་ལ་རྗེས་སུ་ཡི་རང་བ་ནི། མི་
དགེ་བཅུ་བོ་སྤངས་པ་དགེ་བ་བཅུ། །གཞན་གྱི་སྲོག་སྐྱོབ་སྦྱིན་པ་གཏོང་བ་དང་། །སྡོམ་པ་སྲུང་ཞིང་བདེན་པར་སྨྲ་བ་དང༌། །འཁོན་པ་སྡུམ་དང་ཞི་
ཀླུ དུལ་དྲང་པོར་སྨྲ། །དོན་དང་ལྡན་པའི་གཏམ་བརྗོད་འདོད་པ་ཆུང་། །བྱམས་དང་སྙིང་རྗེ་བསྒོམ་ཞིང་ཆོས་ལ་སྤྱོད། །དགེ་བ་དེ་རྣམས་ཀུན་ལ་ཡི་
རང་ངོ༌། །དེའང་སྤྱིར་ན་ལུས་ངག་ཡིད་གསུམ་གྱི་མི་དགེ་བ་བཅུ་བོ་སྤངས་བ་ལ་བརྟེན་ནས་ལུས་ངག་ཡིད་གསུམ་གྱི་ལས་ཁྱད་པར་བ་ལ་དགེ་བ་
བཅུ་ཞེས་བྱ་བ་ཡིན་ཏེ། ལུས་ཀྱི་སྒོ་ནས་སྲོག་གཅོད་པ་སྤོངས་ཏེ་རི་དྭགས་བཤས་ཟོག་ཉ་སྤྲུལ་འབུ་སྲིན་ཡན་ཆད་མདོར་ན་འཆི་ངེས་པའི་སེམ་
ཅན་གཞན་གྱི་སྲོག་སྐྱོབ་པ་དེ་ལུས་ཀྱི་དགེ་བ་གཅིག་ཡིན། དེ་བཞིན་དུ་མ་བྱིན་པ་ལེན་པ་སྤངས་ཏེ་དབུལ་ཕོངས་ཉམ་ཐག་ལ་སྦྱིན་པ་གཏོང་
དགོས། དེ་གཉིས་ནི་ལུས་ཀྱི་དགེ་བ་ཡིན་ཏེ། རྗེ་མི་ལས། ལྟོ་ཁ་ནས་བྲུས་ལ་སྦྱིན་པ་ཐོངས། །ཞེས་དང་། ཕུང་པོ་གསུམ་པའི་མདོ་ལས། ཐ་ན་
དུད་འགྲོའི་སྐྱེ་གནས་སུ་སྐྱེས་པ་ལ་ཟས་ཁམ་གཅིག་ཙམ་བསྩལ་བའི་དགེ་བ་ཞེས་པ་ལྟར། བྱ་དང་ཁྱི་ལྟ་བུ་ལ་ཟན་ཆང་བུ་གཅིག་ཡན་ཆད་སྦྱིན་པ་
དང་། ཆེ་ས་ནས་རྒྱལ་བུ་དགེ་དོན་དང༌། དེད་དཔོན་སྦྱིན་པས་ཡིད་བཞིན་གྱི་ནོར་བུ་བླངས་ཏ་འཛམ་བུའི་གླིང་དུ་སྦྱིན་པ་བཏང་བ་ལྟ་བུ་དང༌།
རྒྱལ་བོ་དྲི་མེད་ཀུན་ལྡན་གྱིས་ནོར་དང་ལོངས་སྤྱོད་དང༌། ནོར་བུ་དགོས་འདོད་དཔུང་འཇོམས་དང་། བུ་དང་ཆུང་མ་མིག་དང་བཅས་པ་སྦྱིན་པ་
༄༅། །དང༌། རྒྱལ་བུ་སྙིང་སྟོབས་ཅན་གྱིས་སྟག་མོ་མ་བུ་ལྔ་ལ་ལུས་ཀྱི་སྦྱིན་པ་བཏང་བ་དེ་དག་ནི་རྒྱལ་སྲས་བྱང་ཆུབ་སེམས་དཔའ་སྙིང་སྟོབས་
ཆེན་པོ་དག་གི་སྤྱོད་ཡུལ་ཡིན་ནོ། །དེ་བཞིན་དུ་འདོད་ལོག་སྤངས་ཏེ་ཚུལ་ཁྲིམས་རྣམ་པར་དག་པའི་སྡོམ་པ་སྲུང་དགོས། དེ་ལུས་ཀྱི་དགེ་བ་
གསུམ་ཡིན། སྟོན་པའི་རྗེས་འཇུག་གི་དགེ་ཚུལ་སློང་རྣམས་ཀྱིས་ཆགས་སེམས་ཀྱིས་བུད་མེད་ལ་མིག་གིས་བལྟ་བ་ཙམ་ཡང་མི་རུང་བ་དང༌།
ཁྱིམ་པ་རྣམས་ཀྱིས་ཀྱང་རང་གི་ཆུང་མ་ལས་གཞན་པའི་བུད་མེད་ལ་འདོད་ལོག་སྤྱོད་པ་སྤང་དགོས། དག་པའི་ཞིང་ཁམས་གཞན་རྣམས་སུ་
བསྐལ་པ་བརྒྱ་སྟོང་གི་ཚེ་ལ་ཚུལ་ཁྲིམས་བསྲུངས་བ་ལས་ཀྱང་། མི་མཇེད་འཇིག་རྟེན་གྱི་ཁམས་དུས་ངན་སྙིགས་མའི་དུས་འདིར་ཉིན་ཞག་གཅིག་
ལ་སྡོམ་པ་རྣམ་དག་ཅིག་བསྲུངས་ན་ཕན་ཡོན་དེའི་ཆེ་བ་ཡིན་གསུངས། བསྐལ་པ་གངྒཱ་ཀླུང་གི་བྱེ་མ་སྙེད་ཀྱི་གྲངས་དང་མཉམ་པའི་ཡུན་རིང་པོ་
ཞིག་གི་ཚེ་ལ། སངས་རྒྱས་བྱེ་བ་ཁྲག་ཁྲིག་ལ་མཆོད་པ་བྱས་པ་ལས་ཀྱང་། ད་ལྟ་སྙིགས་མའི་དུས་བསྟན་པ་ནུབ་ལ་ཁད་འདིར་ཉིན་ཞག་གཅིག་
ལ་སྲོག་གཅོད་དང་། མ་བྱིན་ལེན་དང༌། མི་ཚངས་སྤྱོད་པ་སྤངས་པ་ལྟ་བུའི་བསླབ་པ་སྣ་རེ་བསྲུངས་ན་ཕན་ཡོན་དེའི་ཆེ་བར་མདོ་ལས་གསུངས་
པས་ན། བསླབ་པ་སྣ་རེ་ཡང་གལ་ཆུང་མི་བྱེད་པར་སྲུང་རྒྱུ་གལ་ཆེ། དེ་ནས་ངག་གི་དགེ་བ་བཞི་ནི། རྫུན་སྤངས་ཏེ་བདེན་པར་སྨྲ་དགོས། དེ་ངག་
གི་དགེ་བ་གཅིག་ཡིན། དུས་ནམ་ཡང་རྫུན་མི་སྨྲ་བར་བདེན་ཚིག་ཁོ་ན་བཤད་པའི་མི་དེ་ནི་ཀུན་གྱིས་ཡིད་ཆེས་ཤིང་དགའ་བའི་གནས། ལྷད་མེད་
༄༅། །པ་གསེར་ལྟ་བུ་ཡིན་ཏེ། ཚོམ་ལས། བདེན་པའི་ཚིག་ནི་བདུད་རྩི་སྟེ། །བདེན་པའི་ཚིག་ནི་བླ་ན་མེད། །དོན་དག་ཆོས་ལ་རབ་གནས་པ། །
བདེན་པ་ཡིན་ཞེས་དམ་པས་གསུངས། །ཞེས་གསུངས་སོ། །དེ་འདྲ་བའི་གང་ཟག་དེ་ཚེ་ཕྱི་མའང་ངག་སྙན་ཞིང་། ཀུན་གྱིས་བཀུར་བའི་གནས། །
མ་འོངས་པ་ན་སངས་རྒྱས་ཀྱི་གསུང་ཚངས་དབྱངས་ཡན་ལག་དྲུག་ཅུ་འགྲུབ་བྱེད་ཀྱི་རྒྱུ་ཁྱད་པར་བ་ཡིན་ནོ། །ཕྲ་མ་སྤངས་ཏེ་ཕན་ཚུན་འཁྱོན་པ་
སྡུམ་དགོས། དེ་ངག་གི་དགེ་བ་གཉིས་ཡིན། དེ་ཡང་ཆེ་འདོད་ཀྱི་གཙོ་བོ་དང༌། ཟ་འདོད་ཀྱི་བར་བ་མིན་པར། བསམ་པ་རྣམ་པར་དག་པའི་སྒོ་
ནས་འཁོན་པ་བསྡུམ་ན་འཁྲུག་སློང་འཐབ་རྩོད་ཞི་ཞིང་ཕན་ཚུན་བྱམས་སེམས་སྐྱེ་བའི་རྒྱུ་རུ་འགྱུར་བའི་དགེ་བ་ཕུན་སུམ་ཚོགས་པ་ཡིན་ཏེ། མདོ་
དྲན་པ་ཉེར་བཞག་ལས། གྲོགས་པོ་གཉེན་བཤེས་རྩ་ལག་དང༌། །ཕན་ཚུན་མི་མཐུན་གྱུར་བ་ལ། །གང་ཞིག་ཤིན་ཏུ་སྡུམ་བྱེད་པ། །ལྷ་རྣམས་ཀྱི་
ནི་ནང་དུ་འགྲོ། ཞེས་སོ། །ཚིག་རྩུབ་སྤངས་ཏེ་ཐམས་ཅད་ལ་ཚིག་ཞི་བ་དུལ་བ་དྲང་པོར་སྨྲ་དགོས། དེ་ངག་གི་དགེ་བ་གསུམ་ཡིན། ཁ་ནས་ཚིག་
ཅི་བཤད་ཐམས་ཅད་ཞི་འཇམ་དྲང་པོར་བཤད་པའི་མི་དེ་ནི་ཐེག་པ་ཆེན་པོའི་རིགས་ཀྱི་ཡོན་ཏན་ཡིན་ཞིང་། ཀུན་གྱི་ཡིད་དང་མཐུན་པ་དང་།
གཞན་སེམས་དབང་མེད་དུ་འགུགས་ཅིང་དགའ་བའི་གནས་ལགས་སོ། །ཡང་ངག་འཁྱལ་སྤངས་ཏེ་འདི་ཕྱི་ཀུན་ལ་དོན་དང་ལྡན་པའི་ཆོས་ཀྱི་
གཏམ་བརྗོད་དགོས། དེ་ངག་གི་དགེ་བ་བཞི་ཡིན། མྱ་ངན་ཅན་ལ་ཡིད་གསོ་བའི་གཏམ་བཤད་ན་མྱ་ངན་གྱི་སྡུག་བསྔལཾ་སངས་ནུས་པས་ན་ཕན་
༄༅། །ཡོན་ཆེ་བ་དང་གཞན་གདུལ་བྱ་ཆོས་ལ་བཙུད་པའི་གཏམ་བཤད་ན། གཞན་གྱི་བློ་ཁ་ཆོས་ལ་ཕྱོགས་ནས་འདི་ཕྱིའི་དོན་ཆེན་འགྲུབ་པའི་
དགོས་པ་ཡོད། དེ་ལྟར་མིན་པའི་ངག་འཁྱལ་སོགས་དོན་མེད་ཀྱི་ཚིག་མང་པོ་བཤད་ན་རང་གཞན་གྱི་རྒྱུད་ལ་མི་དགེ་བ་བསྐྱེད་པ་དང་། དགེ་སྦྱོར་
ཅན་གྱི་ཚོགས་བཅགས་པས་ན་སྤང་དགོས་ཏེ། ཐོགས་མེད་ཀྱིས། སྨྲ་བ་མང་པོས་མི་དགེ་སྐྱེད་བྱེད་ཅིང་། །དེ་མ་བསྐྱེད་ཀྱང་དོན་མེད་དུས་འདའ་
བས། །རང་དང་གཞན་ལ་ཕན་ངེས་མ་གཏོགས་པའི། །སྨྲ་བརྗོད་སྤོངས་ལ་བརྩོན་འགྲུས་གྲོགས་སུ་གཅེས། །ཞེས་སོ། །དེ་ལྟར་ལུས་ཀྱི་དགེ་བ་
གསུམ་དང༌། ངག་གི་དགེ་བ་བཞི་སྟེ་ལུས་ངག་གི་དགེ་བའི་ལས་བདུན་པོ་བསགས་པའི་དགེ་བའི་རྩ་བ་ཐམས་ཅད་ལ་སྙིང་ཐག་པས་རྗེས་སུ་ཡི་
རང་ངོ། །དེ་བཞིན་དུ་ཡིད་ཀྱི་བརྣབ་སེམས་སམ་རློམ་སེམས་སྤངས་ཏེ་རྒྱུ་རྫས་ལོངས་སྤྱོད་ལ་འདོད་པ་ཆུང་ཞིང་ཆོག་ཤེས་བསྟེན་དགོས། དེ་ཡིད་
ཀྱི་དགེ་བ་གཅིག་ཡིན། ད་ལྟ་རང་ལ་རྒྱུ་རྫས་ཆེ་ཕྲ་ཅི་ཡོད་ཀྱང་དེ་སྔོན་བསགས་བསོད་ནམས་ལས་གྲུབ་པའི་ལོངས་སྤྱོད་ཡིན་པས་དེས་ཆོག་ཤེས་
བསྟེན་དགོས། ཇི་སྐད་དུ། བསོད་ནམས་ཡོད་ན་མི་འདོད་བཞིན་དུ་འོང་། །བསོད་ནམས་མེད་ན་འདོད་པས་འོང་བ་དཀའ། །ཞེས་གསུངས། 
དེས་ན་རང་ལ་བསོད་ནམས་བསགས་པའི་འབྲས་བུ་ཞིག་མེད་ན། རློམ་སེམས་ཀྱི་སྒོ་ནས་འབད་པ་བྱས་པས་ཕྱུག་པོར་གྱུར་བའི་དཔེ་མི་སྲིད།
ལོངས་སྤྱོད་མང་པོ་ཡོད་པ་ལ་བརྟེན་ནས་བདེ་བ་མྱོང་མཁན་འགའ་རེ་ཡོད་ཀྱང་།འདོད་ཆུང་ཆོག་ཤེས་ཀྱི་སྟེང་ནས་བདེ་བ་མྱོང་མཁན་ནི་འཇིག་
༄༅། །རྟེན་འདི་ན་ཤིན་ཏུ་དཀོན། ཆོག་ཤེས་བདེ་བ་ལྷ་ཡི་དབང་པོ་ཚངས་པ་དང་བརྒྱ་བྱིན་ཡིན་ཀྱང་རྙེད་དཀའ་བ་ཡིན་ཏེ། ཞི་བ་ལྷས། ཆོག་
ཤེས་བདེ་སྤྱོད་གང་ཡིན་པ། །དབང་པོས་ཀྱང་ནི་རྙེད་པར་དཀའ། །ཞེས་གསུངས། རང་རྒྱུད་ལ་ཆོག་ཤེས་མ་བསྟེན་པར་འདོད་པའི་དབང་དུ་
ཤོར་ན་གསེར་གྱི་རི་བོ་ཞིག་ཡོད་ཀྱང་དེས་ཀྱང་འདོད་པ་ཚིམ་མི་ནུས་ཏེ། ཚོམ་ལས། གངས་ཅན་དང་ནི་མཉམ་པ་ཡི། །གསེར་གྱི་རི་བོ་ཡོད་གྱུར་
ཀྱང་། །ནོར་དེས་གཅིག་ཀྱང་མི་ཚིམ་པར། །རྟོགས་པར་གྱིས་ལ་ལེགས་པར་སྤྱོད། །ཅེས་སོ། །ཁྱད་པར་དུ་རབ་ཏུ་བྱུང་བའི་གང་ཟག་རྣམས་ཀྱིས་
དུས་དང་རྣམ་པ་ཀུན་ཏུ་ཆོག་ཤེས་བསྟེན་རྒྱུ་དེ་ནི། སྔོན་ཇོ་བོ་བཀའ་གདམས་པ་རྣམས་ཀྱིས་ཕ་ནོར་བུ་སྐལ་དུ་གནང་བ་ཡིན་ཏེ། ཇི་སྐད་དུ། །
ཆོག་ཤེས་པ་ནོར་བུ་ཡི་སྐལ་བ་ལོངས། །ཞེས་གསུངས་པའི་ནོར་ཐམས་ཅད་ཀྱི་ནང་ནས་མཆོག་ཏུ་གྱུར་བའི་ཆོག་ཤེས་འཕགས་པའི་ནོར་དེ་བདག་
གཉེར་དོ་དམ་བྱེད་རྒྱུ་གལ་ཆེའོ། །དེ་ནས་གནོད་སེམས་སྤངས་ཏེ་བྱམས་པ་དང་སྙིང་རྗེ་བསྒོམ་དགོས། དེ་ཡིད་ཀྱི་དགེ་བ་གཉིས་ཡིན། དེའང་
རང་གི་ཕ་གསོད་ཀྱི་ལག་དམར་ཡིན་ཀྱང་དེ་ལ་གནོད་སེམས་མི་བྱེད་པར་སེམས་ཅན་ཐམས་ཅད་བདེ་བ་དང་ལྡན་ན་ང་རེ་དགའ་བསམ་པའི་
བྱམས་པ་དང༌། སྡུག་བསྔལ་དང་བྲལ་ན་ཅི་མ་རུང་སྙམ་པའི་སྙིང་རྗེ་ལན་རེ་བསྒོམས་ན་དེ་ནི་དགེ་བ་བསམ་གྱིས་མི་ཁྱབ་པ་ཡིན་ཏེ། ཚོམས་ལས།
ཟླ་བ་རེ་རེར་མཆོད་སྦྱིན་སྟོང་། །ལོ་བརྒྱར་བྱེད་པ་གང་ཡིན་པ། །སེམས་ཅན་རྣམས་ལ་སྙིང་རྗེ་ཡིས། །བཅུ་དྲུག་ཆར་ནི་མི་ཕོད་དོ། །ཞེས་སོ། །
༄༅། །དེས་ན་སེམས་ཅན་སྡུག་བསྔལ་ཅན་ལ་དམིགས་པའི་བྱམས་པ་དང་སྙིང་རྗེ་ཁྱད་པར་བ་རེ་རང་རྒྱུད་ལ་སྐྱེས་ན་དེ་སངས་རྒྱས་ཀྱི་ཆོས་
ཐམས་ཅད་ལག་མཐིལ་དུ་འདུག་པ་ལྟ་བུ་ཡིན་གསུངས། གཞན་ཡང་ཇི་སྐད་དུ། སངས་རྒྱས་ཀྱི་གོ་འཕང་ཐོབ་པར་འདོད་པ་རྣམས་ཀྱིས་ཆོས་མང་
པོ་ལ་བསླབ་པར་མི་བྱ། ཆོས་གཅིག་ལ་བསླབ་པར་བྱའོ། །གཅིག་གང་ཞེ་ན་སྙིང་རྗེ་ཆེན་པོའོ། །ཞེས་གསུངས་སོ། །དེ་བཞིན་དུ་ལོག་ལྟ་སྤངས་
ཏེ། ལས་རྒྱུ་འབྲས་ལ་སྙིང་ནས་ཡིད་ཆེས་བསྐྱེད་པའི་ཆོས་ལ་སྤྱོད་དགོས། དེ་ཡིད་ཀྱི་དགེ་བ་གསུམ་པ་ཡིན། དེ་ཡང་ལས་འབྲས་ཟབ་མོ་ལ་སྙིང་
ནས་ཡིད་ཆེས་པའི་ཡིད་ཆེས་དེ་ནི་འཇིག་རྟེན་པའི་ཡང་དག་པའི་ལྟ་བ་ཟེར། དེ་འདྲ་བའི་འཇིག་རྟེན་པའི་ཡང་དག་པའི་ལྟ་བ་དེ་གང་ཟག་སུ་ཞིག་
གི་རྒྱུད་ལ་སྐྱེས་ན། གང་ཟག་དེ་ནི་བསྐལ་པ་སྟོང་ཕྲག་གི་ཚེ་ལ་ངན་སོང་དུ་འཕངས་ཀྱང་ལྟུང་མི་སྲིད་དེ། ཇི་སྐད་དུ། འཇིག་རྟེན་པ་ཡི་ཡང་དག་
ལྟ། །ཆེན་པོ་སུ་ལ་ཡོད་གྱུར་པ། །དེ་ནི་བསྐལ་བ་སྟོང་དག་ཏུ། །ངན་འགྲོར་འགྲོ་བར་མི་འགྱུར་རོ། །ཞེས་སོ། །དེ་ལྟ་བུའི་མི་དགེ་བཅུ་བོའི་ལྡོག་
ཕྱོགས་ཀྱི་དགེ་བ་བཅུ་སྒྲུབ་པའི་གང་ཟག་དེ་རྣམས་ཀྱི་དགེ་རྩ་ཀུན་ལ་མི་དགའ་བའི་ཕྲག་དོག་སྤངས་ཏེ་སྙིང་ནས་དགའ་བའི་སྒོ་ནས་རྗེས་སུ་ཡི་
རང་ངོ་སྙམ་པའི་བསམ་པ་ལ་ཡང་ནས་ཡང་དུ་བློ་སྦྱང་བར་བྱའོ། ། ༈ ལྔ་པ་ཆོས་སྤང་གི་གཉེན་པོ་ཆོས་འཁོར་བསྐོར་བར་བསྐུལ་བའི་ཡན་ལག་
ནི། ཕྱོགས་བཅུའི་འཇིག་རྟེན་རབ་འབྱམས་ཐམས་ཅད་ན། །རྫོགས་སངས་རྒྱས་ནས་རིང་པོར་མ་ལོན་པ། །དེ་དག་རྣམས་ལ་ཆོས་ཀྱི་འཁོར་ལོ་
༄༅། །ནི། །རྒྱ་ཆེན་མྱུར་དུ་བསྐོར་བར་བདག་གིས་བསྐུལ། །མངོན་ཤེས་ཐུགས་ཀྱིས་དེ་དོན་མཁྱེན་པར་གསོལ། །དེའང་ཕྱོགས་བཅུའི་འཇིག་
རྟེན་ཁམས་རབ་འབྱམས་ཐམས་ཅད་ན། རྫོགས་པའི་སངས་རྒྱས་ཀྱི་གོ་འཕང་མངོན་དུ་བྱས་ནས། ཡུན་རིང་པོར་མ་ལོན་པར། དམ་པའི་ཆོས་ཀྱི་
ཆེ་བ་འདོན་པའི་སླད་དུ་ཆོས་མི་གསུང་པའི་ཚུལ་བསྟན་ནས་བཞུགས་པ་དེ་དག་རྣམས་ཀྱི་དྲུང་དུ་རང་གི་ལུས་མང་པོར་སྤྲུལ་ཞིང་གསེར་གྱི་འཁོར་
ལོ་རྩིབས་སྟོང་དང་ལྡན་པ་དང༌། ཆོས་དུང་དཀར་པོ་གཡས་སུ་འཁྱིལ་བ་ལ་སོགས་པའི་བཀྲ་ཤིས་པའི་མཆོད་རྫས་དཔག་ཏུ་མེད་པ་ཐོགས་ནས།
སེམས་ཅན་ཐམས་ཅད་ཀྱི་དོན་དུ་ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་ནི་རྒྱ་ཆེན་པོ་ཞིག་མྱུར་བ་ཉིད་དུ་བསྐོར་བར་བདག་གིས་བསྐུལ་ཞིང་
གསོལ་བ་འདེབས་པ་ལ་བརྟེན་ནས། སངས་རྒྱས་དེ་དག་གི་མངོན་ཤེས་ཀྱི་ཐུགས་ཀྱིས་བདག་གིས་གང་ཞུས་པ་དེ་དག་གི་དོན་མཁྱེན་ཅིང་
དགོངས་ཏ་བདག་སོགས་སེམས་ཅན་ཐམས་ཅད་ལ་ཐུགས་བརྩེ་བ་ཆེན་པོའི་སྒོ་ནས་ཆོས་འཁོར་བསྐོར་བར་ཞལ་གྱིས་བཞེས་ཤིང་བཀས་གནང་།
བ་སྦྱིན་པ་ཡིན་ནོ་བསམ་པ་ནི་ཆོས་འཁོར་བསྐོར་བར་གསོལ་བ་འདེབས་པའི་ཡན་ལག་ཡིན་ནོ། །དཔེར་ན་སྔོན་སྟོན་མཆོག་ཐུབ་པའི་དབང་པོའི་
སྤྱན་སྔར། ཚངས་པས་གསེར་གྱི་འཁོར་ལོ་དང་བརྒྱ་བྱིན་གྱིས་དུང་གཡས་སུ་འཁྱིལ་བ་ཕུལ་ནས་ཆོས་འཁོར་བསྐོར་བར་གསོལ་བ་བཏབ་པ་ལྟར།
ད་ལྟ་ཡང་རང་ཅག་རྣམས་ཀྱིས་བྱང་ཆུབ་སེམས་དཔའ་བླ་མ་དགེ་བའི་གཤེས་གཉེན་རེ་བཞུགས་པ་དག་གི་མདུན་དུ་རང་གིས་འབྱོར་ཚོད་ཀྱི་
༄༅། །མཎྜལ་རེ་ཕུལ་ནས་ཡུལ་ཕྱོགས་འགའ་ཞིག་ལ་ཆོས་འཁོར་རེ་བསྐོར་རྒྱུའི་ཞུ་སྣ་འདྲེན་ཐུབ་ན། ཡུལ་ཕྱོགས་སུ་དམ་པའི་ཆོས་ཆར་ཕབ་
པས་སེམས་ཅན་མང་པོ་ལ་ཕན་ཐོགས་དང་། རང་གིས་ཀྱང་འཁོར་ཚེ་ཐོག་མེད་ནས་བཟུང་ཆོས་སྤང་གི་ལས་བསགས་ཚད་ཐམས་ཅད་ལྷག་ལུས་
མེད་པར་དག་པའི་དགོས་པ་ཁྱད་པར་ཅན་ཡོད་དོ། ། ༈ དྲུག་པ་ལོག་ལྟའི་གཉེན་པོ་མྱ་ངན་ལས་མི་འདའ་བར་བཞུགས་པར་གསོལ་བ་འདེབས་
པའི་ཡན་ལག་ནི། སངས་རྒྱས་བྱང་སེམས་བསྟན་འཛིན་དགེ་བའི་བཤེས། །མྱ་ངན་འདའ་བར་བཞེད་ཀུན་དེ་དག་ལ། །མྱ་ངན་མི་འདའ་བཞུགས་
པར་གསོལ་བ་འདེབས། །དེའང་སྔོན་སྟོན་པ་རྫོགས་པའི་སངས་རྒྱས་མྱ་ངན་ལས་འདའ་བར་བཞེད་པ་ལ་དགེ་བསྙེན་ཙན་ཏྲས་བཞུགས་པར་
གསོལ་བ་བཏབ་པ་ལྟར། ཕྱོགས་བཅུའི་འཇིག་རྟེན་གྱི་ཁམས་དག་ན་རྒྱལ་བ་རྫོགས་པའི་སངས་རྒྱས་རྣམས་དང༌། སྲས་བྱང་ཆུབ་སེམས་དཔའ་
དང། བསྟན་པ་འཛིན་སྐྱོང་སྤེལ་གསུམ་བྱེད་པའི་དགེ་བའི་བཤེས་གཉེན་གྱི་ཚོགས་དང་བཅས་པ་གང་དག་བསམ་བཞིན་དུ་རེ་ཞིག་མྱ་ངན་ལས་
འདའ་བར་བཞེད་པ་དེ་དག་ཀུན་ལ། བསྐལ་བ་གྲངས་མེད་མང་པོ་ལ་མྱ་ངན་ལས་མི་འདའ་བར་འགྲོ་བ་སེམས་ཅན་རྣམས་ཀྱི་མགོན་སྐྱབས་
དཔུང་གཉེན་གྱི་ཚུལ་དུ་བཞུགས་པར་གསོལ་བ་སྙིང་ནས་འདེབས་པ་ལགས་ན། དེ་དག་གི་དོན་རྣམས་ཞལ་གྱིས་བཞེས་པ་ཡིན་ནོ་བསམ་པ་ནི་
མྱ་ངན་ལས་མི་འདའ་བར་བཞུགས་པར་གསོལ་བ་འདེབས་པའི་ཡན་ལག་ཡིན་ནོ། །དེ་ལྟར་རང་གི་དུས་གསུམ་བསགས་པའི་དགེ་རྩ་ཐམས་ཅད་
༄༅། །སྐྱེས་བུ་དམ་པ་རྣམས་ཀྱི་ཞབས་བརྟན་དུ་བསྔོས་ན་བསྐལ་བ་མང་པོའི་ཚོགས་རྫོགས་པ་དང༌། རང་གི་ཚེ་ཐུང་ནད་མང་སོགས་ཀྱི་སྒྲིབ་པ་།
འདག་པའི་དགོས་པ་ཡོད་དོ། ། ༈ བདུན་པ་ཐེ་ཚོམ་གྱི་གཉེན་པོ་བསྔོ་བའི་ཡན་ལག་ནི། འདིས་མཚོན་བདག་གི་དུས་གསུམ་དགེ་བ་རྣམས། །
འགྲོ་བ་སེམས་ཅན་ཀུན་གྱི་དོན་དུ་བསྔོ། །ཀུན་ཀྱང་བླ་མེད་བྱང་ཆུབ་མྱུར་ཐོབ་ནས། །ཁམས་གསུམ་འཁོར་བ་དོང་ནས་སྤྲུག་གྱུར་ཅིག །དེའང་
གང་བསྔོ་ན་ད་ལྟ་སྒྲུབ་བཞིན་པའི་དགེ་བ་འདིས་མཚོན་ནས་བདག་གིས་སྔར་བྱས་ཟིན་པ་དང༌། ཕྱིན་ཆད་བྱེད་འགྱུར་གྱི་དགེ་བ་སྟེ་དུས་གསུམ་
གྱི་དགེ་ཚོགས་རྣམས་སེམས་སྟེང་དུ་བླངས་ཏེ། གང་ལ་བསྔོ་ན་ནམ་མཁའི་མཐའ་ཁྱབ་ཀྱི་འགྲོ་བ་སེམས་ཅན་གཅིག་ཀྱང་མ་ལུས་པ་ཀུན་གྱི་དོན་
དུ་བསྔོའོ་ཞེས་སྙིང་རྗེའི་གཞན་དོན་ལ་དམིགས་པ་དང༌། ཚུལ་ཅི་ཞིག་ཐོབ་པའི་ཆེད་དུ་བསྔོ་ན། སེམས་ཅན་ཀུན་ཀྱང་བླ་ན་མེད་པ་རྫོགས་པའི་
བྱང་ཆུབ་ཆེན་པོ་སངས་རྒྱས་ཀྱི་གོ་འཕང་མྱུར་དུ་ཐོབ་ནས། སེམས་ཅན་ཞེས་པའི་མིང་ཙམ་ཡང་མི་ལུས་པར་ཁམསཾ་གསུམ་འཁོར་བ་འདི་སྣོད་
བརྡབས་པ་བཞིན་དུ་དོང་ནས་སྤྲུགས་ཤིང་སྟོངས་པར་གྱུར་ཅིག་ཅེས་ཤེས་རབ་ཀྱིས་རྫོགས་བྱང་ལ་དམིགས་ནས་བསྔོས་པ་ཡིན་ནོ། །དེ་ལྟར་བསྔོ་
ལུགས་མང་དུ་ཡོད་ཀྱང༌། མདོར་ན་དུས་གསུམ་རྒྱལ་བ་སྲས་དང་བཅས་པས་ཇི་ལྟར་བསྔོས་པ་བཞིན། བདག་གིས་ཀྱང་དེ་ལྟར་དུ་བསྔོའོ་བསམ་
ན་དེ་ནི་བསྔོ་བ་རྗེས་མཐུན་པ་ཡིན་པས་དེའི་ནང་དུ་མ་འདུས་པ་མེད་དེ། ཕུང་པོ་གསུམ་པའི་མདོ་ལས། ཇི་ལྟར་འདས་པའི་སངས་རྒྱས་ཐམས་
༄༅། །ཅད་ཀྱིས་ཡོངས་སུ་བསྔོས་པ་དང་། ཇི་ལྟར་ད་ལྟར་བཞུགས་པའི་སངས་རྒྱས་བཅོམ་ལྡན་འདས་རྣམས་ཀྱིས་ཡོངས་སུ་སྔོ་བར་མཛད་པ་
དང་། ཇི་ལྟར་མ་བྱོན་པའི་སངས་རྒྱས་བཅོམ་ལྡན་འདས་རྣམས་ཀྱིས་ཡོངས་སུ་བསྔོ་བར་འགྱུར་བ་དེ་བཞིན་དུ་བདག་གིས་ཀྱང་ཡོངས་སུ་བསྔོ་
བར་བགྱིའོ། །ཞེས་དང་། བཟང་སྤྱོད་སྨོན་ལམ་ལས། འཇམ་དཔལ་དཔའ་བོས་ཇི་ལྟར་མཁྱེན་པ་དང་། །ཀུན་ཏུ་བཟང་པོ་དེ་ཡང་དེ་བཞིན་ཏེ། །
དེ་དག་ཀུན་གྱི་རྗེས་སུ་བདག་སློབ་ཕྱིར། །དགེ་བ་འདི་དག་ཐམས་ཅད་རབ་ཏུ་བསྔོ། །སོགས་གསུངས་པ་བཞིན་ནོ། །དེ་ལྟར་བསྔོས་ན་སེམས་
ཅན་ཐམས་ཅད་ལ་ཐོབ་པ་ནི་སངས་རྒྱས་ཀྱི་མཐུ། ཆོས་ཉིད་ཀྱི་བདེན་སྟོབས། རང་གི་ལྷག་བསམ་བཟང་པོས་མཚམས་སྦྱར་བཅས་ཀྱི་འབྲས་བུ་
ཡིན་ནོ། ། ༈ ཞར་བྱུང་ལ་དེ་འདྲའི་དགེ་རྩ་དེ་བདག་གི་རྒྱུད་ལ་ཚེ་འདིར་སྨིན་ནས་བདག་གིས་ད་ལྟ་ཉིད་ནས་བསྟན་འགྲོ་ལ་ཕན་ཐོགས་པར་
སྨོན་པ་ནི། དེ་ཡི་དགེ་བ་བདག་ལ་མྱུར་སྨིན་ནས། །ཚེ་འདིར་དུས་མིན་འཆི་བ་བཅོ་བརྒྱད་ཞི། །ནད་མེད་ལང་ཚོ་རྒྱས་པའི་ལུས་སྟོབས་ལྡན། །
དཔལ་འབྱོར་འཛད་མེད་དབྱར་གྱི་གངྒཱ་ལྟར། །བདུད་དགྲའི་འཚེ་བ་མེད་ཅིང་དམ་ཆོས་སྤྱོད། །བསམ་པའི་དོན་ཀུན་ཆོས་ལྡན་ཡིད་བཞིན་
འགྲུབ། །བསྟན་དང་འགྲོ་ལ་ཕན་ཐོགས་རྒྱ་ཆེན་འགྲུབ། །མི་ལུས་དོན་དང་ལྡན་པ་འགྲུབ་པར་ཤོག །དེའང་དཔེར་ན་མེ་དོན་དུ་གཉེར་ནས་སྦྱར་
ན། དུ་བ་མི་འདོད་ཀྱང་ཞར་ལ་འོང་བ་བཞིན་དུ། དེ་འདྲའི་སེམས་བསྐྱེད་ཆེན་པོའི་སྒོ་ནས་དགེ་བ་བསྔོ་བར་མཛད་པ་ན། ཚེ་ཕྱི་མར་འགྲོ་བ་
༄༅། །ཡོངས་ལ་ཕན་ཐོགས་པར་མ་ཟད། ཚེ་འདིར་ཡང་རང་གིས་སེམས་ཅན་ལ་ཕན་ཐོགས་དགོས་པས་ན། དགེ་བ་དེའི་འབྲས་བུ་བདག་ལ་
མྱུར་དུ་སྨིན་ནས། ཚེ་འདིར་ཡང་དུས་མིན་གྱི་འཆི་བ་བཅོ་བརྒྱད་ཡོངས་སུ་ཞི་ནས། ནད་གདོན་སོགས་ཀྱི་འཚེ་བ་མེད་པར་སྲོག་རྡོ་རྗེའི་བྲག་ལྟར་
བརྟན་ཞིང༌། ལང་ཚོ་རབ་ཏུ་རྒྱས་པ་མེ་ཏོག་པདྨའི་བཞིན་རས་ལྟར་དང༌། ལུས་སྟོབས་ལྡན་པ་ལྷའི་བུ་ལྟ་བུའི་སྟོབས་ཀྱི་རྫུ་འཕྲུལ་དང་ལྡན།
དཔལ་འབྱོར་ཐམས་ཅད་མཛད་མེད་དབྱར་གྱི་གངྒཱའི་ཆུ་གཏེར་བཞིན་དུ་རྒྱསཾ། བདུད་དགྲའི་འཚེ་བ་མེད་ཅིང་དམ་པའི་ཆོས་ལ་ཚུལ་བཞིན་དུ་
སྤྱོདཾ། ཐོས་བསམ་སྒོམ་གསུམ་གྱི་བསམ་པའི་དོན་ཀུན་ཆོས་ལྡན་ཡིད་བཞིན་དུ་འགྲུབ་སྟེ། འཆད་རྩོད་རྩོམ་གསུམ་གྱི་སྒོ་ནས་ལུང་དང་རྟོགས་
པའི་བདག་ཉིད་ཅན་གྱི་བསྟན་པ་རིན་པོ་ཆེ་འཛིན་སྐྱོང་སྤེལ་གསུམ་བྱེད་པ་དང་། དེའི་སྟོབས་ཀྱིས་འགྲོ་བ་སེམས་ཅན་ཡོངས་ལ། གནས་སྐབས་
ཕན་ཐོགས་པ་ལྷ་དང་མིའི་དཔལ་དང༌། མཐར་ཐུག་བདེ་བ་བྱང་ཆུབ་ཆེན་པོར་འགོད་པ་སོགས་ཀྱི་སྒོ་ནས་བསྟན་འགྲོའི་དོན་རྒྱ་ཆེན་པོ་འགྲུབ་སྟེ།
དེ་ལྟ་བུའི་སྒོ་ནས་མི་ལུས་རིན་པོ་ཆེ་རྙེད་པ་ལ་དོན་ཆེན་པོ་དང་ལྡན་པ་འགྲུབ་པར་ཤོག་ཅིག་གུ་ཞེས་སྨོན་པའོ། །དེ་ལྟར་དཔལ་འབྱོར་ལོངས་སྤྱོད་
ལྡན་པར་སྨོན་པ་ལ་དགོས་པ་ཅི་ཡོད་སྙམ་ན། སོ་སོའི་སྐྱེ་བོ་ལ་ལོངས་སྤྱོད་ཡོད་ཀྱང་བསགས་སྲུང་སྤེལ་གསུམ་ལ་གཡེངས་ཤིང་ཆགས་ཏེ། ཞི་བ་
ལྷས། ནོར་ལ་ཆགས་པའི་གཡེང་བར་གྱུར་བ་རྣམས། །སྲིད་པའི་སྡུག་བསྔལ་ལས་གྲོལ་སྐབས་མེད་དོ། །ཞེས་པ་ལྟར་ཡིན་ཀྱང་། བྱང་ཆུབ་
༄༅། །སེམས་དཔའ་ལ་ལོངས་སྤྱོད་ཡོད་ན་སྦྱིན་པ་གཏོང་བ་སོགས་བསྡུ་དངོས་བཞིའི་འགྲོ་དོན་འཕེལ། ཅི་བྱས་ཐམས་ཅད་བྱང་ཆུབ་སེམས་
དཔའི་ཕྱིན་དྲུག་རྒྱལ་སྲས་ཀྱི་སྤྱོད་པ་འབའ་ཞིག་མ་གཏོགས་མེད་པའི་ཕྱིར་རོ། ། ༈ གསུམ་པ་གྲོགས་བྱང་ཆུབ་མཆོག་ཏུ་སེམས་བསྐྱེད་པ་ནི་
འདིར་ས་བཅད་ལོགས་སུ་བཞག་མེད་ཀྱང་གོང་གི་སྦྱོར་བ་སེམས་བསྐྱེད་ཀྱི་སྐབས་དང་། བསྔོ་བའི་ཡན་ལག་གི་སྐབས་སུ་བཤད་ཟིན་པས་འདིར་
མི་སྤྲོའོ། །འོན་ཀྱང་བྱང་ཆུབ་ཀྱི་སེམས་རིན་པོ་ཆེ་རྒྱུད་ལ་ལེན་ཐབས་ཀྱི་སེམས་བསྐྱེད་འབོག་ཆོག་ལའང་མི་འདྲ་བ་གཉིས་ཡོད་དེ། དཔེར་ན།
མགོན་པོ་ཀླུ་སྒྲུབ་ཀྱི་ལུགས་ལྟར་བྱས་ནས་རྒྱལ་སྲས་ཞི་བ་ལྷའི་བྱང་སེམས་སྤྱོད་འཇུག་ཆེན་མོ་ལྟར་དང་། འཕགས་པ་ཐོགས་མེད་ཀྱི་ལུགས།
སློབ་དཔོན་ཙནྡྲ་གོ་མིས་བསྡོམས་སུ་བསྡུས་པ། ཇོ་བོ་གསེར་གླིང་བའི་ལག་ལེན་ཁྲིགས་སུ་བསྡེབས་པའི་ལུགས་ཏེ་ལུགས་སྲོལ་ཆེན་པོ་གཉིས་
ཡོད། གསང་སྔགས་སྔ་འགྱུར་བའི་ལུགས་ལ། མངའ་རིས་པཎྜི་ཏས། པདྨའི་རང་ལུགས་ནཱ་གཱརྫུ་ནར་མཐུན། །ཞེས་གསུངས་པ་ལྟར། མགོན་པོ་
ཀླུ་སྒྲུབ་ཀྱི་རྗེས་སུ་འབྲངས་བ་རྒྱལ་སྲས་ཞི་བ་ལྷའི་བྱང་སེམས་སྤྱོད་འཇུག་ལྟར་ཡིན། དེ་ལྟར་ན་ཕྱོགས་བཅུ་ན་བཞུགས་པའི་སངས་རྒྱས་དང་བྱང་
ཆུབ་སེམས་དཔའ་རྣམས་དང༌། ས་བཅུ་ན་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་དང༌། བླ་མ་རྡོ་རྗེ་འཛིན་པ་ཆེན་པོ་
རྣམས་བདག་ལ་དགོངས་སུ་གསོལ། ཞེས་དགོངས་སུ་གསོལ་བ་གསུམ་སྔོན་དུ་བཏང༌། བྱང་ཆུབ་སྙིང་པོ་མཆིས་ཀྱི་བར། །སངས་རྒྱས་རྣམས་ལ་
༄༅། །སྐྱབས་སུ་མཆི། །སོགས། སྐྱབས་སུ་འགྲོ་བ་གསུམ་གྱིས་གཞི་བཟུང༌། སྨོན་འཇུག་བྱང་ཆུབ་ཀྱི་སེམས་གཉིས་སྟབས་གཅིག་ཏུ་ལེན་པ་
ཡིན། ཉི་མ་རེ་རེ་བཞིན་སེམས་བསྐྱེད་བླང་ན་སྦྱོར་བྱུང་གི་སེམས་བསྐྱེད་སྐྱེ་བ་དང༌། གོང་ནས་གོང་དུ་འཕེལ་ཞིང་བསོད་ནམས་བསམ་གྱིས་མི་
ཁྱབ་པ་བསགས་པ་ཡིན་ནོ། ། ༈ ད་ནི་བདེ་བ་ཅན་དུ་སྐྱེ་བའི་རྒྱུ་བཞི་བ་རྐྱེན་སྨོན་ལམ་རྣམ་པར་དག་པས་མཚམས་སྦྱོར་ཚུལ་བཤད་པ་ལ། དང་
པོ་འཆི་ཁར་འོད་དཔག་མེད་གྱི་ཞལ་མཇལ་བར་སྨོན་པ་ནི། བདག་དང་བདག་ལ་འབྲེལ་ཐོགས་ཀུན། །འདི་ནས་ཚེ་འཕོས་གྱུར་མ་ཐག །སྤྲུལ་
བའི་སངས་རྒྱས་འོད་དཔག་མེད། །དགེ་སློང་དགེ་འདུན་འཁོར་གྱིས་བསྐོར། །མདུན་དུ་མངོན་སུམ་འབྱོན་པར་ཤོག །དེ་མཐོང་ཡིད་དགའ་སྣང་
བ་སྐྱིད། །ཤི་བའི་སྡུག་བསྔལ་མེད་པར་ཤོག །བྱང་ཆུབ་སེམས་དཔའ་མཆེད་བརྒྱད་ནི། །རྫུ་འཕྲུལ་སྟོབས་ཀྱིས་ནམ་མཁར་བྱོན། །བདེ་བ་ཅན་དུ་
འགྲོ་བ་ཡི། །ལམ་སྟོན་ལམ་སྣ་འདྲེན་པར་ཤོག །དེའང་བྱང་ཆུབ་སེམས་བསྐྱེད་ཀྱིས་ཀུན་ནས་བསླངས་ཏེ། རྟེན་ཚོགས་ཞིང་གསལ་བཏབ་པ་
དང༌། རྒྱུ་ཚོགས་བསགས་སྒྲིབ་སྦྱོང་ལ་འབད་པའི་དགེ་བའི་སྟོབས་ཀྱིས་བདག་རང་ཉིད་དང་བདག་ལ་བཟང་ངན་གྱིས་འབྲེལ་ཐོགས་ཚད་ཀྱི་
སེམས་ཅན་གཅིག་ཀྱང་མ་ལུས་པ་ཀུན་ནམ་ཞིག་མི་མཇེད་འཇིག་རྟེན་གྱི་ཁམས། འདི་ནས་ཚེ་འཕོས་ཏེ་སྲོག་ཆད་པར་གྱུར་མ་ཐག་ཏུ། སྤྲུལ་བའི་
སངས་རྒྱས་འོད་དཔག་མེད་པ་ལ། འཁོར་དགེ་སློང་དང་དགེ་འདུན་གྱི་ཚོགས་དཔག་ཏུ་མེད་པས་ཆོས་གོས་རྣམ་གསུམ་སྐུ་ལ་གསོལ་ཞིང༌།
༄༅། །དཔེར་ན་གསེར་གྱི་མེ་ཏོག་ཚར་དུ་དངར་བ་ལྟ་བུའི་སེར་ལྟེམ་མེ་བའི་འཁོར་གྱིས་བསྐོར་ནས་རང་ཅག་རྣམས་ཀྱི་མདུན་དུ་མངོན་སུམ་དུ་།
བྱོན་ཞིང་། མེ་ཏོག་སྣ་ཚོགས་ཀྱི་ཆར་བབས། རོལ་མོ་སྙན་འཇེབས་ཀྱི་སྒྲ་གྲགས། འཇའ་ཚོན་སྣ་ལྔས་ལམ་བསྟན་ཏེ་ནུབ་ཕྱོགས་བདེ་བ་ཅན་ནས་
བསུ་མར་ཐོན་པའི་སྣང་བ་འཆར་བར་ཤོག་ཅིག སངས་རྒྱས་དང་བྱང་ཆུབ་སེམས་དཔའི་ཚོགས་དེ་དག་བསུ་མ་ལ་བྱོན་པར་མཐོང་བའི་ཚེ་ན་ཡིད་
དགའ་ཡལ་ལེ། སྣང་བ་སྐྱིད་དུང་ངེ། རིག་པ་སྤྲོ་སང་ངེར་གྱུར་ཏེ། མནར་གཅོད་ཤི་བའི་སྡུག་བསྔལ་དང་། བར་དོར་འཁྲུལ་བའི་སྡུག་བསྔལ། ཕྱི་
མ་ངན་འགྲོའི་སྡུག་བསྔལ་སོགས་གང་ཡང་མེད་པར་ཤོག་ཅིག འོད་དཔག་མེད་ཀྱི་འཁོར་བྱང་ཆུབ་སེམས་དཔའ་སྤྱན་རས་གཟིགས་དང་། མཐུ་
ཆེན་ཐོབ། འཇམ་དཔལ་དབྱངས། བྱམས་པ་མགོན་པོ། ས་ཡི་སྙིང་པོ། ནམ་མཁའི་སྙིང་པོ། སྒྲིབ་པ་རྣམ་སེལ། ཀུན་ཏུ་བཟང་པོ་སྟེ་ཉེ་བའི་སྲས་
ཀྱི་མཆེད་བརྒྱད་པོ་རྣམས་ནི། རྫུ་འཕྲུལ་གྱི་སྟོབས་ཀྱིས་ནམ་མཁའ་ཡངས་པའི་འཇའ་གུར་གྱི་ལམ་ནས་བྱོན་ཏེ། ཀྱེ་རིགས་ཀྱི་བུ་རྣམས་མ་སྐྲག་
ཅིག མ་སྔངས་ཤིག མ་འཇིགས་ཤིག ངེད་རྣམས་ཁྱེད་ཅིག་བདེ་བ་ཅན་དུ་ཁྲིད་པའི་ཕྱིར་བསུ་མ་ལ་འོང་བ་ཡིན་པས་འདིར་ཤོག་ཅིག ཅེས་
གསུང་གིས་དབུགས་དབྱུང་ཚེ་སྐྲག་འཇིགས་རང་ཡལ་དུ་སོང་ནས། དེ་དག་དང་འགྲོགས་ཏེ་བདེ་བ་ཅན་དུ་འགྲོ་བ་ཡི་ལམ་སྟོན་ཞིང༌། དགེ་སློང་
དང་དགེ་འདུན་གྱི་ཚོགས་དེ་དག་གིས་སྔོན་ནས་བསུས། རྒྱབ་ནས་བསྐྱོར། གཡས་གཡོན་ནས་བརྟེན་ཏེ་ལམ་སྣ་འདྲེན་པར་ཤོག་ཅིག་ཅེས་སྨོན་
༄༅། །པའོ། །བདེ་བ་ཅན་དུ་སྐྱེ་བའི་རྒྱུ་བཞི་སྒྲུབ་པའི་གང་ཟག་ཅིག་ཡིན་ཚེ་འདི་ལྟར་བསུ་མ་ལ་འོང་ནས་འདྲེན་ངེས་པ་ཅན་ཡིན། དེ་འདྲའི་
གང་ཟག་དེས་སྐྱེ་བ་རྗེ་ལེན་བྱེད་པའང་ཁང་བ་གཅིག་གི་སྒོ་ནས། གཞན་ཞིག་གི་ནང་དུ་འབྱིན་འཇུག་བྱེད་པ་ལྟ་བུ་ལས་སྡུག་བསྔལ་གཞན་མེད།
ལས་ངན་རྣམས་ལ་ནི། སྲོག་ཆད་ཚེ་མནར་གཅོད་ཚོར་བའི་སྡུག་བསྔལ། བག་ཆགས་འཁྲུལ་བའི་སྡུག་བསྔལ། འཆི་བ་ལ་འཚེར་བའི་སྡུག་
བསྔལ། གསོན་ཐབས་མེད་པའི་སྡུག་བསྔལ། ནོར་རྫས་གཉེན་གྲོགས་བློས་མི་ཐོང་བའི་སྡུག་བསྔལ། མི་ཐོངས་ཡང་རྗེས་སུ་མི་འབྲང་བའི་སྡུག་
བསྔལ། ཚེ་འདི་དང་བྲལ་བའི་སྡུག་བསྔལ། ནག་ཅན་གྱི་མི་ཁྲིམས་བདག་རྒྱལ་པོའི་ལག་ཏུ་ཚུད་པ་ལྟ་བུའི་སྡུག་བསྔལ། རང་ལ་རང་དབང་ཡོད་
ཚེ་ཆོས་མ་བསྒྲུབས་པ་ལ་འགྱོད་པ་རྟས་མི་སླེབས་པ་བྱུང་། སྙིང་ཚལ་བ་སྟོང་དུ་གས། བྲང་སེན་རྗེས་ཀྱིས་གང༌། ཁས་ངུ་འབོད་ཤོར། མིག་མཆི་
མས་གང་། སེམས་སྡུག་བསྔལ་གྱིས་ཟིན་ཏེ། ཅི་བྱ་གཏོལ་མེད་དུ་གྱུར་བ་ནི། སྤྱོད་འཇུག་ལས། མྱ་ངན་ཤུགས་ཀྱིས་སྐྲངས་པ་ཡིས། །མིག་དམར་
གདོང་ལས་མཆི་མ་ཟག །ཉེ་དུ་རེ་ཐག་ཆད་པ་ན། །གཤིན་རྗེའི་ཕོ་ཉའི་བཞན་ལ་བལྟ། །རང་སྡིག་དྲན་པས་གདུང་བ་དང་། །དམྱལ་བའི་སྒྲ་ནི་
ཐོས་པ་དང༌། །སྐྲག་པས་མི་གཙང་ལུས་བགོས་ཤིང་། །མྱོས་པར་གྱུར་ཚེ་ཅི་ཞིག་བྱ། །ཞེས་དང་། རྗེ་མི་ལས། མི་སྡིག་ཅན་འཆི་བ་མཐོང་ཙ་ན། །
ལས་རྒྱུ་འབྲས་སྟོན་པའི་སློབ་དཔོན་ཡིན། །ཞེས་གསུངས། དེ་ཚེ་ན་འཇིགས་སྐྲག་འཁྲུལ་སྣང་གི་རང་གཟུགས་སྣ་ཚོགས་འཆར། འཇིགས་རུང་
༄༅། །མུན་ནག་གིས་མདུན་ནས་བསུ། ལས་ཀྱི་རླུང་དམར་དྲག་པོས་རྒྱབ་ནས་དེད་དེ། གཤིན་རྗེའི་སྐྱེས་བུས་ཁྲོ་གཉེར་སྡང་མིག་བགྲད། སོད་
སོད་རྒྱོབ་རྒྱོབ་སྒྲ་འབྲུག་ལྟར་སྒྲོག འཆི་བདག་ཞགས་ནག་གིས་རྐེ་ནས་ཁྲིད། མཚོན་ཆ་སྣ་ཚོགས་ཀྱི་ཆར་བ་བབས་ཚེ། ཀྱེ་མ་ཀྱི་ཧུད་ད་ང་འདི་
ནས་ཐར་ཐབས་ཤིག་ཅི་དགའ། ད་ང་ལ་མགོན་སྐྱོབ་དཔུང་གཉེན་ཞིག་ཨེ་ཡོད་བསམ། མིག་བགྲད་དེ་ཕྱོགས་ཐམས་ཅད་ལ་བལྟས་ཀྱང་།
སྐྱབས་དང་སྐྱེལ་མ་མགོན་དང་དཔུང་གཉེན་ནི་མེད། ཨ་ཕ་བོ། ད་ནི་སྐྱོབ་མཁན་ཞིག་མི་འདུག ད་ངས་ཅི་བྱེད་བསམ། སེམས་སྟོང་པར་ལོག་
སྙིང་ཚལ་བར་ཞིག དེ་ཚེ་སྡུག་ཨ་ཐང་ཆད་རྒྱུ་ཞིག་འོང་སྟེ། སྤྱོད་འཇུག་ལས། སུ་ཞིག་འཇིགས་ཆེན་འདི་ལས་བདག །ལེགས་པར་སྐྱོབ་པར་བྱེད་
པར་འགྱུར། །བྲེད་ཤ་ཐོན་པའི་མིག་བགྲད་ནས། །ཕྱོགས་བཞིར་སྐྱབས་དག་ཚོལ་བར་བྱེད། །ཕྱོགས་བཞིར་སྐྱབས་མེད་མཐོང་ནས་ནི། །དེ་ནས་
ཀུན་ཏུ་ཡི་མུག་འགྱུར། །གནས་དེར་སྐྱབས་ཡོད་མ་ཡིན་ན། །དེ་ཚེ་བདག་གིས་ཇི་ལྟར་བྱ། །ཞེས་སོ། །དེ་འདྲ་ཞིག་མ་འོངས་གོང་ནས། ད་ལྟ་རང་
ལ་རང་དབང་ཡོད་པའི་སྐབས་འདིར་བདེ་བ་ཅན་དུ་སྐྱེ་བའི་རྒྱུ་བཞི་ལེགས་པ་རེ་བསྒྲུབས་ན། དེའི་དུས་སུ་མགོན་པོ་འོད་དཔག་མེད་འཁོར་དང་
བཅས་པ་བསུ་མ་ལ་བྱོན་ངེས་ཅན་ཡིན་ཏ། རྗེ་བློ་བཟང་གྲགས་པས། ནམ་ཞིག་ཚེ་ཡི་འདུ་བྱེད་སྟུང་བ་ན། །རྒྱལ་སྲས་བརྒྱད་ཀྱིས་མ་ནོར་ལམ་
བསྟན་ནས། །བདེ་བ་ཅན་དུ་སྐྱེས་ནས་སྤྲུལ་བ་ཡིས། །མ་དག་ཞིང་གི་འགྲོ་བ་འདྲེན་གྱུར་ཅིག །ཞེས་གསུངས་པ་ལྟར་དང་། བཟང་སྤྱོད་སྨོན་ལམ་།
༄༅། །ལས། བདག་ནི་འཆི་བའི་དུས་བྱེད་གྱུར་པ་ན། །སྒྲིབ་པ་ཐམས་ཅད་དག་ནི་ཕྱིར་བསལ་ཏེ། །མངོན་སུམ་སྣང་བ་མཐའ་ཡས་དེ་མཐོང་
ནས། །བདེ་བ་ཅན་གྱི་ཞིང་དེར་རབ་ཏུ་འགྲོ། ཞེས་སོགས་གསུངས་པ་ལྟར་རོ། ། ༈ བདེ་བ་ཅན་དུ་སྐྱེ་བའི་གེགས་དང་བར་ཆད་ནི་འཁོར་བ་ལ་
ཆགས་ཞེན་ཡིན་པས་དེ་བཅད་པར་སྨོན་པ་ནི། ངན་སོང་སྡུག་བསྔལ་བཟོད་གླགས་མེད། །ལྷ་མིའི་བདེ་སྐྱིད་མི་རྟག་འགྱུར། །དེ་ལ་སྐྲག་སེམས་
སྐྱེ་བར་ཤོག །དེའང་ཚེ་འདིར་ཚ་གྲང་བཀྲེས་སྐོམ་ཅུང་ཟད་རེ་མྱོང་ན་དེ་མི་བཟོད་པར་ཉ་མོ་བྱེ་ཚན་དུ་ལྷུང་པ་ལྟར་ཡིན་ན་ངན་སོང་གི་སྡུག་བསྔལ་
ནི་བསྐལ་པ་མང་པོར་མྱོང་དགོས་པས་བཟོད་གླགས་མེད་པ་ཡིན་ཚུལ་ཀུན་དགའ་བོའི་ཚ་བུ་གཉིས་ལ་ངེས་འབྱུང་སྐྱེས་པ་ལྟ་བུ་ཞིག་དགོས། ལྷ་
མིའི་བདེ་སྐྱིད་ཀྱང་མི་རྟག་འགྱུར་བའི་རང་བཞིན་ཅན་ཡིན་ཏེ་ལྷ་ལ་སྐྱེས་ནའང་ལྷ་འཆི་འཕོ་ལྟུང་བྱེད་ཀྱི་སྡུག་བསྔལ་ལས་མ་འདས་པ་དང༌། མི་
ལ་སྐྱེས་ན་རྩ་བའི་སྡུག་བསྔལ་སྐྱེ་དགའ་ན་འཆིའི་སྡུག་བསྔལ་གྱི་ཆུ་བོ་ཆེན་པོ་བཞི་སོགས་ཡོད་པས་ན། འཁོར་བ་མཐོ་དམན་གང་དུ་སྐྱེས་ཀྱང་།།
སྡུག་བསྔལ་གྱི་རང་བཞིན། སྡུག་བསྔལ་གྱི་ཡོ་ལང་། སྡུག་བསྔལ་གྱི་འཁྲུལ་འཁོར། མེ་མ་མུར་གྱི་འོབ་ལྟ་བུ། རལ་གྲི་ལོ་མའི་ཚལ་ལྟ་བུ། དུག་
སྦྲུལ་གདུག་པའི་ཚང་ལྟ་བུ། སྲིན་མོ་མི་ཟན་གྱི་གླིང་ལྟ་བུ་ཡིན་པས་ན། དེ་དག་ལ་སྐྲག་ཤིང་འཇིགས་པའི་སེམས་སྐྱེ་བར་ཤོག་ཅིག དེས་ན་སྡུག་
བསྔལ་གྱི་མེ་དོང་དང་བདེ་སྐྱིད་ཀྱི་བསིལ་ཁང་གཉིས་ཀྱི་ཁྱད་པར་ལྟར་འཁོར་བའི་སྡུག་བསྔལ་དང༌། བདེ་བ་ཅན་གྱི་སྐྱིད་དགའ་གཉིས་ཀྱི་ཁྱད་
༄༅། །པར་ཤེས་ནས་འདམ་ཁ་ནོར་མི་ཉན་ནོ། ། ༈ འཁོར་བ་ཡུན་རིང་བ་ལ་བསམས་ནས་ཐར་བར་སྨོན་པ་ནི། ཐོག་མ་མེད་ནས་ད་ལྟའི་
བར། །འཁོར་བ་འདི་ན་ཡུན་རེ་རིང་། །དེ་ལ་སྐྱོ་བ་སྐྱེ་བར་ཤོག །དེའང་འཁོར་བ་ཐོག་མ་མེད་པ་ནས། ད་ལྟའི་སྐྱེ་བ་འདི་ལ་མ་ཐུག་གི་བར་དུ་
འཁྱོར་བ་འདི་ན་ཡུན་རིང་པོའི་བར་དུ་སྡུག་བསྔལ་མྱོང་ཚུལ་ལ་གཞལ་ན། རུ་ཏྲས་སྔོན་གྱི་སྐྱེ་བ་དྲན་ནས་སྨེ་བཤགས་ལས། ཤ་རུས་བསགས་ན་
འཇིག་རྟེན་ལྟོས་དང་མཉམ༔ རྣག་ཁྲག་བསགས་ན་རྒྱ་མཚོ་ཆེན་པོ་ཙམ༔ ལས་འཕྲོ་བསགས་ན་བསམ་འདས་བརྗོད་མི་ལང་༔ ཞེས་པ་ལྟར། ད་
ལྟ་སྔོན་གྱི་སྐྱེ་རྒྱུད་དྲན་པ་ཞིག་གིས་བལྟས་ན་ཁ་ནས་ཁྲག་ཚ་བ་སྐྱུག་ཐུབ་པ་ལྟ་བུ་ཡིན། དེས་ན་སྡུག་བསྔལ་གྱི་ཟད་མཐའ་མེད་པ་ལྟ་བུའི་འཁོར་
བ་དེ་ལ་སྐྱོ་བ་སྙིང་ནས་སྐྱེ་བར་ཤོག་ཅིག ༈ ལྷ་མིའི་སྡུག་བསྔལ་བྱེ་བྲག་ལ་བསམས་ནས་ཐར་བར་སྨོན་པ་ནི། མི་ནས་མི་རུ་སྐྱེ་ཆོག་ཀྱང༌། །སྐྱེ་
རྒ་ན་འཆི་གྲངས་མེད་མྱོང༌། །དུས་ངན་སྙིགས་མར་བར་ཆད་མང་། །མི་དང་ལྷ་ཡི་བདེ་སྐྱིད་འདི། །དུག་དང་འདྲེས་པའི་ཟས་བཞིན་དུ། །འདོད་
པ་སྤུ་ཙམ་མེད་པར་ཤོག །ཉེ་དུ་ཟས་ནོར་མཐུན་གྲོགས་རྣམས། །མི་རྟག་སྒྱུ་མ་རྨི་ལམ་བཞིན། །ཆགས་ཞེན་སྤུ་ཙམ་མེད་པར་ཤོག །ས་ཆ་ཡུལ་
རིས་ཁང་ཁྱིམ་རྣམས། །རྨི་ལམ་ཡུལ་གྱི་ཁང་ཁྱིམ་ལྟར། །བདེན་པར་མ་གྲུབ་ཤེས་པར་ཤོག །དེའང་ཟག་བཅས་ཀྱི་དགེ་རྩ་གང་རུང་ལ་བརྟེན་
ནས་མི་ནས་མི་དང་ལྷ་ནས་ལྷ་རུ་སྐྱེ་བ་ལྟ་བུའི་གནས་སྐབས་མཐོ་རིས་ཀྱི་སྐྱེ་བ་འགའ་རེ་གལ་ཏེ་བརྒྱུད་ཆོག་ཀྱང་། དེ་ལ་སྙིང་པོ་ཅི་ཡང་མེད་དེ།
༄༅། །དང་པོ་སྐྱེ་བའི་སྡུག་བསྔལ། བར་དུ་རྒས་པ། ཐ་མ་ན་བ། ན་མཐར་འཆི་བའི་སྡུག་བསྔལ་གྲངས་མེད་པ་མྱོང་དགོས་པ་དང༌། ཕྱུག་པོ་།
རྣམས་ལ་བསགས་སྲུང་འཚོ་རྫིའི་སྡུག་བསྔལ། མེད་པོ་རྣམས་ལ་མེད་མུག་ཕོངས་གསུམ་གྱི་སྡུག་བསྔལ། བཙན་པོ་རྣམས་ལ་མཐོ་དགའ་དམའ་
དོགས་ཀྱི་སྡུག་བསྔལ། གཉོམ་ཆུང་རྣམས་ལ་བརྙས་སྨོད་ཁྲེལ་བལྟས་ཀྱི་སྡུག་བསྔལ་སོགས་མདོར་ན་སྡུག་བསྔལ་གྱི་རང་བཞིན་ལས་ནམ་ཡང་མི་
འདའ་བ་དང་། ཁྱད་པར་དུ་དུས་ངན་སྙིགས་མ་ལྔ་བདོ་བའི་སྐབས་འདིར་རང་དབང་མེད་པར་བསྟན་འགྲོ་རྒུད་པའི་དུས་ལ་བབས་པས་ན། ནད་
མུག་མཚོན་གསུམ་གྱི་ཁ་དར། མཐའ་བཞིའི་རུ་གཟེངས་ངོམ། བོད་ཁམས་ཀྱི་བདེ་སྐྱིད་རླུང་གསེབ་མར་མེ་བཞིན་བར་ཆད་ཀྱི་གཟེབ་ཏུ་ཚུད་པ་
ལྟ་བུའི་སྡུག་བསྔལ་མང་པོས་ནོན་པའི་ཚེ་ལ་སླེབས་འདུག དེས་ན་གནས་སྐབས་སུ་མི་དང་ལྷ་ཡི་ཡུལ་ན་འཕྲལ་སྣང་གི་བདེ་སྐྱིད་སྤྲིན་བར་གྱི་ཉི་
ཟེར་ལྟ་བུའི་སྣང་བ་རེ་འཆར་བ་འདི་དག་ཀྱང་བདེ་སྡུག་འདྲེས་མ་ཡིན་ཏེ། དཔེར་ན་དུག་དང་འདྲེས་པའི་ཁ་ཟས། སྤུ་གྲིའི་ཁ་ཡི་སྦྲང་རྩི། དུག་
སྦྲུལ་མགོ་ཡི་ནོར་བུ་བཞིན་དུ་འཁོར་བའི་བདེ་བ་འདི་དག་ཁྱབ་པ་འདུ་བྱེད་ཀྱི་སྡུག་བསྔལ་གྱིས་མ་ཟིན་པ་གཅིག་ཀྱང་མེད་པས་ན། མཐོང་ན་
མཐོང་དུག་རེག་ན་རེག་དུག་ཡིན་པར་ཤེས་ནས། འདི་དག་ལ་འདོད་པ་སྤུ་ཙམ་ཡང་མེད་པར་མཁྲིས་ནད་ཅན་ལ་བཙོ་ཟན་བྱིན་པ་བཞིན་དུ་ཞེན་
པ་གཏིང་ནས་ལོག་ནུས་པར་ཤོག་ཅིག ཉེ་དུ་དང་ཟས་ནོར། མཐུན་པའི་གྲོགས་འདི་དག་རྣམས་ཀྱང་མི་རྟག་སྒྱུ་མ་དང་རྨི་ལམ་གྱི་ངང་ཚུལ་ཅན་
༄༅། །ཡིན་ཏེ། གཉེན་ཉེ་བ་དང་གྲོགས་དགའ་མཛའ་འདི་དག་ལས་ངན་ལན་ཆགས་ཀྱི་སྟོབས་ཀྱིས་བཀུག་འོང་བས་ན། ཕན་ཚུན་ཐར་ལམ་
སྒྲུབ་པའི་བར་ཆད་དུ་འགྱུར་བ་དང་། མིན་ཀྱང་འདུས་མཐའ་བྲལ་བའི་ཆོས་ཅན་ཡིན་པས་སྙིང་པོ་མེད། ཟས་ནོར་ལོངས་སྤྱོད་རྣམས་ཀྱང་། རྒྱུ་
སྡིག་པ་ཁོ་ན་ལ་བརྟེན་ནས་བསྒྲུབས་པས་ན། འབྲས་བུ་སྡུག་བསྔལ་མི་བཟད་པ་མྱོང་དགོས་པར་མ་ཟད། ད་ལྟའང་བསགས་མཐའ་འཛད་པའི་
ཆོས་ཅན་ཡིན་པས་སྙིང་པོ་མེད་པ་དང་། མདོར་ན་འདུས་བྱས་འཁོར་བའི་ཆོས་ཐམས་ཅད་མཐའ་བཞི་ལས་མ་འདས་པའི་བདག་ཉིད་ཅན་ཡིན་ཏེ།
ཇི་སྐད་དུ། སྐྱེ་མཐའ་འཆི་དང་འདུས་མཐའ་འབྲལ། །བསགས་འཛད་མཐོ་ལྟུང་མཐའ་བཞིའོ། །ཞེས་དང༌། མདོ་ལས། སྲིད་པའི་འགྲོ་བ་རྨི་ལམ་
ལྟ་བུ་སྟེ། །ཞེས་དང་ཀླུ་སྒྲུབ་ཆེན་པོས། འདི་ལྟར་འདི་ཀུན་མི་རྟག་བདག་མེད་དེ། །སྐྱབས་མེད་མགོན་མེད་གནས་མེད་དེ་སླད་དུ། །འཁོར་བ་ཆུ་
ཤིང་སྙིང་པོ་མེད་པ་ལ། །མི་མཆོག་ཁྱོད་ཀྱི་ཐུགས་ནི་དབྱུང་བར་མཛོད། །ཅེས་གསུངས། དེ་ལྟ་བུ་ལ་བསམས་ནས་སྙིང་པོ་མེད་པའི་འཇིག་རྟེན་
འཁོར་བའི་བྱ་བ་ལ་ཆགས་པ་ནི། དཔེར་ན་ཁྱི་ཕག་མི་གཙང་བ་ལ་ཆགས་པ་དང་འདྲ་བས་ན། ད་ལྟ་ཉིད་ནས་ཆགས་ཞེན་སྤུ་ཙམ་མེད་པར་ཤོག་
ཅིག དེ་བཞིན་དུ་ཕ་མེས་ཀྱི་དུས་ནས་བདག་ཏུ་བཟུང་པའི་ས་ཆ་ཡུལ་ཕྱོགས་རིས་སུ་བཅད་དེ་བདག་ཐོབ་བྱས་པ་རྣམས་ལ་ཆགསཾ་ན་དེར་འབུ་
སྲིན་ཡན་ཆད་ཀྱི་སྐྱེ་བ་ལེན་པ་དང་ཁང་ཁྱིམ་ལ་ཆགས་ན་མཁའ་ལ་རྒྱུ་བའི་ཡི་དྭགས་ཀྱི་སྐྱེ་བ་བླངས་ནས་བདག་ཏུ་འཛིན་པས་ན་སྙིང་པོ་སྤུ་ཙམ་
༄༅། །མེད། འདུག་པའི་གནས་རྣམས་ཀྱང་མི་རྟག་སྟེ་ཤུལ་དུ་ལུས་པའི་ཆོས་ཅན་ཡིན་པ་དང༌། བརྩིགས་པའི་མཁར་ཀྱང་མི་རྟག་པར་རྗེ་མི་ལས་
ཕ་ཡུལ་བཞིན་དུ་གྱང་རལ་དུ་འགྲོ་ངེས་ཅན་ཡིན་པ་ལ་བསམས་ནས། འདི་དག་རྨི་ལམ་ཡུལ་གྱི་ཁང་ཁྱིམ་ལྟར་མི་བདེན་པར་རྫུན་པའི་བདག་
ཉིད་ཅན། མེད་པ་དང་། མ་གྲུབ་པའི་ཅང་མེད་སྟོང་པ་ཉིད་ཀྱི་རང་བཞིན་དུ་ཤེས་པར་ཤོག་ཅིག ༈ དེ་ལྟར་ཆགོས་ཞེན་བཅད་ནས་བདེ་བ་ཅན་དུ་
འགྲོ་བར་རྐྱེན་སྨོན་ལམ་རྣམ་དག་གིས་མཚམས་སྦྱར་པ་ནི། ཐར་མེད་འཁོར་བའི་རྒྱ་མཚོ་ནས། །ཉེས་ཆེན་བཙོན་ལས་ཐར་བ་བཞིན། །བདེ་བ་
ཅན་གྱི་ཞིང་ཁམས་སུ། །ཕྱི་ལྟས་མེད་པར་བྲོས་པར་ཤོག །ཆགས་ཞེན་འཁྲི་བ་ཀུན་བཅད་ནས། །བྱ་རྒོད་རྙི་ལས་ཐར་བ་བཞིན། །ནུབ་ཀྱི་ཕྱོགས་
ཀྱི་ནམ་མཁའ་ལ། །འཇིག་རྟེན་ཁམས་ནི་གྲངས་མེད་པ། །སྐད་ཅིག་ཉིད་ལ་བགྲོད་བྱས་ནས། །བདེ་བ་ཅན་དུ་ཕྱིན་པར་ཤོག །དེའང་རེ་ཞིག་
ཐར་དཀའ་བ་ལ་དགག་སྒྲ་སྦྱར་ནས། ལས་ངན་གྱི་སེམས་ཅན་རྣམས་ཐར་དུ་མེད་པ་ལྟ་བུའི་འཁོར་བའི་རྒྱ་མཚོ་གཏིང་དང་མཐའ་མི་མངོན་པའི་
འཇིགས་རུང་ཆུ་སྲིན་གྱི་གནས་འདི་ནས། དཔེར་ན་རྒྱལ་པོའི་ཁྲིམས་ལ་ཕོག་ནས་གསོད་ངེས་ཅན་གྱི་ཉེས་ཆེན་མི་ཞིག་བཙོན་ཁང་ལས་ཐར་
བའམ་ཤོར་བ་བཞིན་དུ། ཕྱིར་བལྟས་མེད་པར་བྲོས་པར་ཤོག་ཅིག དེའང་ཉེས་ཆེན་གྱི་བཙོན་པ་ཤོར་ན་སྲོག་གི་ཆད་པ་ལ་སྐྲག་ནས་ཕྱིར་བལྟས་
མི་བྱེད་པར་བྲོས་པ་བཞིན། འཁོར་བའི་ཉེས་དམིགས་ལ་བསམས་ནས་ཕྱིར་བལྟས་དང་ཆགས་ཞེན་བྱེད་མི་རིགས་ཏེ། བདེ་བ་ཅན་དུ་འགྲོ་བའི་
༄༅། །ཚེ་བཟའ་ཚང་ཉེ་འབྲེལ་སོགས་ཀྱིས་འབོད་སྣང་ཤར་ནས་དེ་ལ་ཆགས་ན་བདེ་བ་ཅན་དུ་སྐྱེས་བའི་གེགས་ཡིན་ཏེ། ཐོས་གྲོལ་ངོ་སྤྲོད་ལས།
འདི་དང་ཞིང་དེའི་བར་ལམ་ལ། །ཁྱོད་ཀྱི་ཕ་མ་ང་ཡིན་ཟེར། །ཁྱོད་ཀྱི་ཟླ་གྲོགས་ང་ཡིན་ཟེར། །འོ་དོད་ལྷང་ལྷང་འབོད་པ་ན། །དེ་ལ་སྐད་ལན་མ་
བྱིན་ཅིག །དེ་ལ་ཕྱིར་མིག་མ་བལྟ་ཞིག །ཞེས་གསུངས་པས་ན་ཆགས་ཞེན་བྱས་ན་སྔོན་བླ་མ་ཞིག་ཞིང་ཁམས་སུ་བྱོན་ཤུལ་དུ་གྲྭ་སློབ་རྣམས་ཀྱིས་
རོལ་མོ་བརྡུངས་བའི་སྒྲས་ཆགས་ཞེན་མ་ཆོད་པར་སླར་ལྡོག་པ་དང༌། དགེ་སློང་ཞིག་ལྷུང་བཟེད་ལ་ཆགས་པས་དེའི་ནང་དུ་སྦྲུལ་དུ་སྐྱེས་པའི་ལོ་
རྒྱུས་སོགས་མང་དུ་ཡོད། དེས་ན་ཆུགས་ཞེན་གྱི་འཁྲི་བ་ཀུན་རྦད་ཀྱིས་བཅུད་ནས། བྱ་རྒོད་པོ་རྙིས་བཟུང་པ་ལས་ཐར་བ་བཞིན་དུ་ནུབ་ཀྱི་
ཕྱོགས་ཀྱི་ནམ་མཁའ་ལ་རྣམ་ཤེས་ཐོགས་མེད་རླུང་གི་ཤུགས་ཅན་དེ། སྨོན་ལམ་གྱི་མདུན་བསུས། དགེ་བའི་རླུང་གིས་བསྐྱོད། དད་སྤྲོའི་ཤུགས་
ཕྱུང་སྟེ། བྱ་ངང་བའི་རྒྱལ་པོ་འཕུར་ལྡིང་གཡོ་བ་ལྟར་དུ་འདི་ནས་ནུབ་ཀྱི་ཕྱོགས་ཀྱི་ནམ་མཁའ་ཡངས་པའི་མཐོངས་ལམ་ལ། འཇིག་རྟེན་ཁམས་
ནི་གྲངས་མེད་པ་མྱུར་ཞིང་རིངས་བའི་ཚུལ་གྱིས་སྐད་ཅིག་ཡུད་ཙམ་ལ་བགྲོད་པར་བྱས་ནས། ཞིང་མཆོག་བདེ་བ་ཅན་དུ་ཕྱིན་པར་ཤོག་ཅིག
བདེ་བ་ཅན་དུ་སོང་ན་ཡོན་ཏན་ཐོབ་ཚུལ་ལ་སྨོན་པ་ནི། དེ་རུ་སངས་རྒྱས་འོད་དཔག་མེད། །མངོན་སུམ་བཞུགས་པའི་ཞལ་མཐོང་ནས། །སྒྲིབ་པ་
ཐམས་ཅད་དག་པར་ཤོག །སྐྱེ་གནས་བཞི་ཡི་མཆོག་གྱུར་པ། །མེ་ཏོག་པདྨའི་སྙིང་པོ་ལ། །རྫུས་ཏེ་སྐྱེ་བ་ལེན་པར་ཤོག །སྐད་ཅིག་ཉིད་ལ་ལུས་
༄༅། །རྫོགས་ནས། །མཚན་དཔེ་ལྡན་པའི་ལུས་ཐོབ་ཤོག །མི་སྐྱེ་དོགས་པའི་ཐེ་ཚོམ་གྱིས། །ལོ་གྲངས་ལྔ་བརྒྱའི་བར་དག་ཏུ། །ནང་དེར་བདེ་
སྐྱིད་ལོངས་སྤྱོད་ལྡན། །སངས་རྒྱས་གསུང་ནི་ཐོས་ན་ཡང་། །མེ་ཏོག་ཁ་ནི་མི་ཕྱེ་བས། །སངས་རྒྱས་ཞལ་མཇལ་འཕྱི་བའི་སྐྱོན། །དེ་འདྲ་བདག་
ལ་མི་འབྱུང་ཤོག །སྐྱེས་མ་ཐག་ཏུ་མེ་ཏོག་ཕྱེ། །འོད་དཔག་མེད་པའི་ཞལ་མཐོང་ཤོག །བསོད་ནམས་སྟོབས་དང་རྫུ་འཕྲུལ་གྱིས། །ལག་པའི་
མཐིལ་ནས་མཆོད་པའི་སྤྲིན། །བསམ་མི་ཁྱབ་པར་སྤྲོས་བྱས་ནས། །སངས་རྒྱས་འཁོར་བཅས་མཆོད་པར་ཤོག །དེའི་ཚེ་དེ་བཞིན་གཤེགས་པ་
དེས། །ཕྱག་གཡས་བརྐྱངས་ནས་མགོ་ལ་བཞག །བྱང་ཆུབ་ལུང་བསྟན་ཐོབ་པར་ཤོག །ཟབ་དང་རྒྱ་ཆེའི་ཆོས་ཐོབ་ནས། །རང་རྒྱུད་སྨིན་ཅིང་གྲོལ་
བར་ཤོག །སྤྱན་རས་གཟིགས་དང་མཐུ་ཆེན་ཐོབ། །རྒྱལ་སྲས་ཐུ་བོ་རྣམ་གཉིས་ཀྱིས། །བྱིན་གྱིས་བརླབས་ཤིང་རྗེས་བཟུང་ཤོག །དེའང་བདེ་བ་
ཅན་དུ་སྐྱེས་མ་ཐག་དེ་རུ་སངས་རྒྱས་འོད་དཔག་མེད་མངོན་སུམ་དུ་བཞུགས་པའི་ཞལ་མཐོང་ཚེ། སོ་སྐྱེས་ཕལ་བ་ཡིན་ཀྱང་དེའི་རྒྱུད་ཀྱི་ངན་སོང་
དུ་སྐྱེ་བའི་རྒྱུ་བཅོམ་པོ་མ་ཟད། མཐོང་སྤང་གི་སྒྲིབ་པ་མ་ལུས་བཅོམ་ནས་མཐོང་ལམ་ཐོབ་པ་དང༌། ས་དང་པོ་ཐོབ་བྱེད་ཀྱི་གེགས་དང་སྒྲིབ་པ་
ཐམས་ཅད་དག་པར་ཤོག་ཅིག དེས་ན་བདེ་བ་ཅན་དུ་སྐྱེ་བ་ལ་མཐོང་ལམ་ཐོབ་མི་དགོས་པར་སོ་སྐྱེ་ཕལ་བ་ཡིན་ཀྱང་སྐྱེ་ནུས་པ་དང༌། འོད་
དཔག་མེད་ཀྱི་ཞལ་མཐོང་བ་དང་མཐོང་ལམ་ཐོབ་པ་དུས་མཉམ་པ་ཡིན་གསུངས། གཞན་ཡང་འོད་མདོ་ལས། ཕྱོགས་བཅུ་ཚད་མ་མཆིས་པ་ནས་
༄༅། །མཚམས་མེད་པ་དང་ཆོས་སྤངས་བགྱིས་པ་མ་གཏོགས་པའི་སེམས་ཅན་གང་དག་གིས་བདག་གི་མིང་ཐོས་ཏེ། དགེ་བའི་རྩ་བ་སངས་རྒྱས་
ཀྱི་ཞིང་དུ་བསྔོས་པར་བགྱིས་ན་བདག་གི་སངས་རྒྱས་ཀྱི་ཞིང་དེར་སྐྱེ་བར་གྱུར་ཅིག དེ་དག་འགུམ་པའི་དུས་ཀྱི་ཚེ་སངས་རྒྱས་འཁོར་བཅས་
མཐོང་སྟེ་དེ་དག་གི་ལས་ཀྱི་སྒྲིབ་པ་མ་ལུས་པ་ལྡོག་པར་གྱུར་ཅིག ཅེས་པའི་སྨོན་ལམ་འགྲུབ་པ་ཡིན་ནོ། །སྐྱེ་གནས་བཞི་ཡི་མཆོག་ཏུ་གྱུར་བ་ནི་
རྫུས་སྐྱེས་ཡིན་པ་དང་། རྫུས་སྐྱེས་ལའང་མང་དུ་ཡོད་པ་ལས་མེ་ཏོག་པདྨའི་ནང་དུ་སྐྱེས་པ་དེ་མཆོག་ཡིན་པ་དང༌། དེ་ལས་ཀྱང་རིན་པོ་ཆེའི་མེ་
ཏོག་པདྨའི་སྙིང་པོ་ལ་སྐྱེས་པ་ནི་ཆེས་མཆོག་ཏུ་གྱུར་བ་ཡིན་ནོ། །དཔེར་ན་བར་སྲིད་པས་མ་ཡི་མངལ་དུ་སྐྱེ་བའི་འདུན་པ་གཏད་པ་ཙམ་གྱི་དེར་སྐྱེ་
བ་བཞིན་དུ། འདིས་ཀྱང་རིན་པོ་ཆེ་པདྨའི་དབུས་སུ་འདུན་པ་གཏད་པ་ཙམ་གྱིས་སྐྱེ་བ་ཡིན་པས། དེས་ན་དེ་ལྟར་རྫུས་ཏེ་སྐྱེ་བ་ལེན་པར་ཤོག་
ཅིག དེ་ཡང་མངལ་སྐྱེས་ལྟར་ནར་སོན་པ་ལ་ཡུན་རིང་པོར་གནས་མི་དགོས་པར། སྔོན་འོད་དཔག་མེད་ཀྱི་སྨོན་ལམ་གྱི་མཐུ་དང༌། ད་ལྟ་རང་གི་
ཚོགས་བསགས་པ་སོགས་རྒྱུ་བཞི་སྒྲུབ་པའི་སྟོབས་ཀྱིས། སྐད་ཅིག་ཉིད་ལུ་ལུས་ཀྱི་ཁོ་ལག་ཡོངས་སུ་རྫོགས་ནས། མཚན་དང་དཔེ་བྱད་ལྡན་
པའི་ལུས་མཆོག་ཐོབ་པར་ཤོག་ཅིག ཡང་བློ་དམན་པ་ཡིད་གཉིས་རྟོག་དཔྱོད་ལ་ཞེན་པའི་གང་ཟག་གིས་ཨེ་སྐྱེ་མི་སྐྱེ་བསམས་ཏེ་གཉིས་འཛིན་
དོགས་པའི་ཐེ་ཚོམ་ཅན་གྱིས་རྒྱུ་བཞི་བསྒྲུབས་པའི་སྟོབས་ཀྱིས་ཞིང་ཁམས་དེར་སྐྱེས་ཀྱང་། སྔར་ཐེ་ཚོམ་གྱི་སྒྲིབ་པའི་ལྷད་སྐྱོན་གྱིས་ལོ་གྲངས་ལྔ་།
༄༅། །བརྒྱའི་བར་དག་ཏུ། མེ་ཏོག་པདྨའི་ནང་དེར་སྐྱེད་མོས་ཚལ་དང་གཞལ་ཡས་ཁང་དུ་སྣང་། བདེ་བ་ཅན་གྱི་བདེ་སྐྱིད་ལོངས་སྤྱོད་ལ་མཉམ་
པ་ལྟ་བུ་ལྡནཾ་པ་དང་། སྡུགཾ་བསྔལ་གྱི་ཚོར་བ་རགས་པ་མེད་ཀྱང་། འདི་ལ་མེ་ཏོག་གི་ཁ་མི་འབྱེད་པས་ན་རིན་པོ་ཆེའི་བཙོན་ཁང་ཡོང་གསུངས་
ཡོད། སངས་རྒྱས་ཀྱི་ཆོས་འཁོར་བསྐོར་པའི་གསུང་ནི་ཐོས་ན་ཡང་། ལོ་དེ་སྙེད་དུ་མེ་ཏོག་གི་ཁ་ནི་མི་ཕྱེ་བས་ན། སངས་རྒྱས་འོད་དཔག་མེད་
དང་སྲས་བྱང་ཆུབ་སེམས་དཔའ་རྣམས་ཞལ་འཇལ་བ་དང་། ཆོས་རྒྱ་ཆེན་པོ་ཐོས་པ་དང། ཕྱིན་དྲུག་རྒྱལ་སྲས་ཀྱི་སྤྱོད་པ་རླབས་ཆེན་པོ་བསྒྲུབ་པ་
སོགས་ལ་ཤིན་ཏུ་འཕྱི་བའི་སྐྱོན་ཡོད་པས་ན། ད་ལྟ་རང་ཅག་གིས་ཐེ་ཚོམ་མེད་པའི་སྒོ་ནས། རྒྱུ་བཞི་བསྒྲུབས་ན་སྐྱོན་དེ་འདྲ་བ་བདག་གཞན་
རྣམས་ལ་བྱུང་མི་སྲིད་ཅིང་མི་འབྱུང་བར་ཤོག་ཅིག སྐྱེས་མ་ཐག་ཏུ་མེ་ཏོག་གི་ཁ་ཕྱེས་ནས་འོད་དཔག་མེད་ཀྱི་མཚན་དཔེ་གསལ་རྫོགས་ཀྱི་
གཟུགས་སྐུའི་ཞལ་མཆོག་མཐོང་བར་ཤོག་ཅིག མདོ་ལཾས། བཅོམ་ལྡན་འདས་ལ་བྱམཾས་པས་ཞུས་པ། ཞིང་དེ་ན་སེམས་ཅན་ལ་ལ་པདྨའི་མངལ་
ན་འདུག་པ་དང༌། ལ་ལ་པདྨའི་སྟེང་དུ་དཀྱིལ་དཀྲུང་བཅས་ཏེ་འདུག་པར་མཐོང་བ་དེ་དག་གི་རྒྱུ་མཚན་ཅི་ཡིན་ཞུས་པས། བཅོམ་ལྡན་འདས་
ཀྱིས་སྔ་མ་ནི་ཐེ་ཚོམ་དང་བཅས་པས་དགེ་རྩ་བསྒྲུབས་ནས་སྨོན་ལམ་བཏབ་པ་དང་། ཕྱི་མ་ནི་ཐེ་ཚོམ་མེད་པར་བསྒྲུབས་པ་ཡིན་གསུངས། སྐྱོན་
དེ་ཡང་རྒྱལ་བའི་བཀའ་ལ་ཡིད་མ་ཆེས་པའི་ལན་པས། ཡིད་ཆེས་པ་གལ་ཆེའོ། །སྤྱིར་སངས་རྒྱས་ཀྱི་བཀའ་ལ་དྲང་ངེས་སྣ་ཚོགས་ཡོད་ཀྱང༌།
༄༅། །འདི་ལྟ་བུ་དྲང་དོན་དུ་དཔྱད་ན། ཇི་སྐད་དུ། རྟོག་ཅིང་དཔྱོད་པའི་རྟོག་གེ་བ། །དེ་ལ་སྦྱོར་བའི་དངོས་གྲུབ་ཆུང་། །ཞས་སོ། །དེས་ན་ནམ་
མཁའ་འདི་དངོས་པོར་གྱུར་བ་དང་། ཉི་ཟླ་ཐང་ལ་ལྷུང་སྲིད་ཀྱང་འོད་དཔག་མེད་ཀྱི་སྨོན་ལམ་དང་སངས་རྒྱས་ཀྱི་གསུང་ནམ་ཡང་བསླུ་མི་སྲིད་དེ། །
ཞི་བ་ལྷས། ཐུབ་པའི་བཀའ་ནི་མི་བསླུ་བས། །འདི་ཡི་ཡོན་ཏན་ཕྱིས་མཐོང་འགྱུར། །ཞེས་སོ། ནུབ་ཕྱོགས་བདེ་བ་ཅན་དུ་སྐྱེས་ཏེ་མགོན་པོ་འོད་
དཔག་མེད་ཀྱི་ཞལ་མཐོང་མ་ཐག་ཏུ། སྔར་རང་གི་རྒྱུ་བཞི་བསྒྲུབས་པའི་བསོད་ནམས་ཀྱི་སྟོབས་དང༌། སངས་རྒྱས་འོད་དཔག་མེད་ཀྱི་སྨོན་ལམ་
གྱི་མཐུ་ལས་བྱུང་བའི་རྫུ་འཕྲུལ་གྱིས། རང་གི་ལག་པའི་མཐིལ་ནས་ཅི་འདོད་མཆོད་པའི་སྤྲིན། བཀྲ་ཤིས་རྟགས་བརྒྱད། རྒྱལ་སྲིད་སྣ་བདུན།
རིན་ཆེན་རྫས་བརྒྱད། ཆོས་དུང་དཀར་པོ་གཡས་འཁྱིལ། གསེར་གྱི་འཁོར་ལོ་རྩིབས་སྟོང་ལ་སོགས་ལྷ་ཀླུ་མི་ཡི་ལོངས་སྤྱོད་བསམ་གྱིས་མི་ཁྱབ་
པར་སྤྲུལ་བར་བྱས་ནས། སངས་རྒྱས་འཁོར་དང་བཅས་པ་མཆོད་པར་ཤོག་ཅིག ནམ་ཞིག་རང་ལ་ས་བརྒྱད་པ་ཐོབ་པ་དེའི་ཚེ་དེ་བཞིན་
གཤེགས་པ་དེས་བསོད་ནམས་བྱེ་བ་ལས་གྲུབ་པའི། ཕྱག་གཡས་པ་དེ་ཉིད་གླིང་པོ་ཆེའི་སྣ་ཞགས་ལྟར་བརྐྱངས་ནས་བདག་གི་མགོ་ལ་བཞག་སྟེ།
རིགས་ཀྱི་བུ་ཁྱེད་མ་འོངས་པ་ན་དུས་འདི་ཙམ་ཞིག་ཏུ་ཞིང་འདི་ཞེས་བྱ་བ་ནས། སངས་རྒྱས་འདི་ཡི་ངོ་བོར་སངས་རྒྱས་པར་འགྱུར་རོ། །ཞེས་བྱང་
ཆུབ་མཆོག་གི་ལུང་བསྟན་ཆེན་པོ་ཐོབ་པར་ཤོག་ཅིག དེ་ལྟར་སངས་རྒྱས་འོད་དཔག་མེད་ཀྱི་སྐུ་མཚན་དཔེའི་ཞལ་མཇལ། གསུང་ཚངས་བའི་
༄༅། །དབྱངས་ཉན། ཐུགས་མཁྱེན་བརྩེའི་སྟོབས་ཀྱིས་དགོངས་ནས་ལུང་བསྟན་ཐོབ་སྟེ་ཟབ་པ་སྟོང་པ་ཉིད་དང༌། རྒྱ་ཆེ་བ་ཕ་རོལ་ཕྱིན་དྲུག་
སོགས་བྱང་ཆུབ་སྤྱོད་ཕྱོགས་ཀྱི་ཆོས་ཀྱི་རྣམ་གྲངས་དཔག་ཏུ་མེད་པ་ཐོབ་ནས། རང་གི་རྒྱུད་སྨིན་ཅིང་གྲོལ་བར་ཤོག་ཅིག གཞན་ཡང་འཕགས་
མཆོག་སྤྱན་རས་གཟིགས་དང་། མཐུ་ཆེན་ཐོབ་སྟེ། རྒྱལ་བའི་ཐུགས་ཀྱི་སྲས་མཆོག་ཐུ་བོའམ་གཙོ་བོ་རྣམ་པ་གཉིས་ཀྱིས་ཀྱང་། སྐུ་གསུང་
ཐུགས་མཁྱེན་བརྩེ་ནུས་གསུམ་གྱི་བྱིན་གྱིས་རླབས་ཤིང་ཐུགས་བརྩེ་བ་ཆེན་པོས་རྗེས་སུ་བཟུང་བར་ཤོག་ཅིག ༈ དེ་ནས་ཞིང་དེར་གནས་བཞིན་
དུ་ཞིང་ཁམས་གཞན་གྱི་སངས་རྒྱསཾ་དང་བྱང་ཆུབ་སེམས་དཔའ་མང་པོ་དང་མཇལ་བར་སྨོན་པ་ནི། ཉིན་རེ་བཞིན་དུ་ཕྱོགས་བཅུ་ཡི། །སངས་
རྒྱས་བྱང་སེམས་དཔག་མེད་པ། །འོད་དཔག་མེད་པར་མཆོད་པ་དང་། །ཞིང་དེར་བལྟ་ཕྱིར་འབྱོན་པའི་ཚེ། །དེ་དག་ཀུན་ལ་བསྙེན་བཀུར་ཞིང་། །
ཆོས་ཀྱི་བདུད་རྩི་ཐོབ་པར་ཤོག །དེའང་ཉིན་རེ་བཞིན་དུ་ཡང་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་དཔག་ཏུ་མེད་པ་རྣམས་འོད་
དཔག་མེད་ལ་མཆོད་པ་འབུལ་བའི་ཆེད་དང་། ནུབ་ཕྱོགས་བདེ་བ་ཅན་གྱི་ཞིང་དེར་ལྟད་མོ་བལྟ་བའི་ཕྱིར་འབྱོན་པའི་ཚེ་བདག་གིས་ཀྱང་སངས་
རྒྱས་བྱང་ཆུབ་སེམས་དཔའ་དེ་དག་ཀུན་ལོ་ཕྱག་འཚལ་བ་དང༌། མཆོད་པ་རྒྱ་ཆེན་པོས་བསྙེན་བཀུར་བྱ་ཞིང༌། དེ་དག་གི་མདུན་ནས་དམ་པའི་
ཆོས་ཀྱི་བདུད་རྩི་ཟབ་མོ་ཡང་ནས་ཡང་དུ་ཐོབ་པར་ཤོག་ཅིག དེ་ཡང་མདོ་ལས། འདྲེན་པ་འོད་དཔག་མེད་ཀྱི་སངས་རྒྱས་ལ། །ཕྱག་བྱས་ཕྱིར་ནི་
༄༅། །ཕྱོགས་བཅུའི་སངས་རྒྱས་ཞིང༌། །མཐའ་ཡས་གངྒཱའི་ཀླུང་གི་བྱེ་སྙེད་ནས། །རྫོགས་པའི་བྱང་ཆུབ་སེམས་དཔའ་དེ་དག་ལྷག །ཅེས་སོ། །
༈ དག་པའི་ཞིང་ཁམས་གཞན་དུ་འགྲོ་བར་སྨོན་པ་ནི། རྫུ་འཕྲུལ་ཐོགས་པ་མེད་པ་ཡིས། །མངོན་དགའི་ཞིང་དང་དཔལ་ལྡན་ཞིང་། །ལས་རབ་
རྫོགས་དང་སྟུག་པོ་བཀོད། །སྔ་དྲོ་དེ་དག་རྣམས་སུ་འགྲོ། མི་བསྐྱོད་རིན་འབྱུང་དོན་ཡོད་གྲུབ། །རྣམ་སྣང་ལ་སོགས་སངས་རྒྱས་ལས། །དབང་
དང་བྱིན་རླབས་གདམས་པ་ཞུ། །མཆོད་པ་དུ་མས་མཆོད་བྱས་ནས། །དགོང་མོ་བདེ་བ་ཅན་ཉིད་དུ། །དཀའ་ཚེགས་མེད་པར་སླེབས་པར་ཤོག །
པོ་ཊ་ལ་དང་ལྕང་ལོ་ཅན། །རྔ་ཡབ་གླིང་དང་ཨོ་རྒྱན་ཡུལ། །སྤྲུལ་སྐུའི་ཞིང་ཁམས་བྱེ་བ་བརྒྱ། །སྤྱན་རས་གཟིགས་དང་སྒྲོལ་མ་དང༌། །ཕྱག་རྡོར་
པད་འབྱུང་བྱེ་བ་བརྒྱར། །མཇལ་ཞིང་མཆོད་པ་རྒྱ་མཚོས་མཆོད། །དབང་དང་གདམས་ངག་ཟབ་མོ་ཞུ། །མྱུར་དུ་རང་གནས་བདེ་ཆེན་ཞིང༌། །
ཐོགས་པ་མེད་པར་ཕྱིན་པར་ཤོག །དེའང་ས་དང་པོ་རབ་ཏུ་དགའ་བ་ཐོབ་པ་ན། སྐད་ཅིག་ལ་སངས་རྒྱས་ཀྱི་ཞིང་ཁམས་བརྒྱ་དང༌། སངས་རྒྱས་
བརྒྱ་ལ་མཇལ་ཏེ་བརྒྱ་ཕྲག་བཅུའི་རྫུ་འཕྲུལ་ལ་དབང་འབྱོར་བས་ན། དེ་འདྲའི་རྫུ་འཕྲུལ་ཐོགས་པ་མེད་པ་ཡི་སྟོབས་ཀྱིས། ཤར་ཕྱོགས་མངོན་
དགའི་ཞིང་དང༌། ལྷོ་ཕྱོགས་དཔལ་ལྡན་ཞིང་། བྱང་ཕྱོགས་ལས་རབ་རྫོགས་པའི་ཞིང་དང། དབུས་ཕྱོགས་སྟུག་པོ་བཀོད་པ་སྟེ། རང་ཉིད་སྔ་དྲོའི་
དུས་ཀྱི་ཚེ་རྫུ་འཕྲུལ་ལ་བརྟེན་ནས་དོག་པའི་ཞིང་དེ་དག་རྣམས་སུ་འགྲོ་བའམ་སོང་སྟེ། ཞིང་དེར་བཞུགས་པའི་སངས་རྒྱས་རིམ་བཞིན། མི་
༄༅། །བསྐྱོད་པ་རྡོ་རྗེ་སེམས་དཔའ་དང༌། རིན་ཆེན་འབྱུང་ལྡན། དོན་ཡོད་གྲུབ་པ། རྣམ་པར་སྣང་མཛད་ལ་སོགས་པའི་སངས་རྒྱས་དང་བྱང་
ཆུབ་སེམས་དཔའ་རྣམས་ཀྱི་མདུན་ལ་གནས་ཏེ། རྡོ་རྗེ་ཐེག་པའི་དབང་དང་བྱིན་རླབསཾ་སྡོམ་པ་སོགས་མདོ་སྔགས་ཀྱི་ཆོས་མང་པོ་ཞུས་ཏེ།
གཏང་རག་དང་མཎྜལ། རང་གི་ལག་མཐིལ་ནས་མཆོད་པའི་སྤྲིན་ཚོགས་སྤྲུལ་བ་དུ་མཾས་མཆོད་པར་བྱས་ནས། དགོང་མོའི་དུས་རང་གནས་བདེ་
བ་ཅན་ཉིད་དུ། དཀའ་ཚེགས་ཅུང་ཟད་ཀྱང་མེད་པར་རྫུ་འཕྲུལ་གྱི་ཤུགས་ལ་བརྟེན་ནས་སླེབ་པར་ཤོག དེ་བཞིན་དུ་ལྷོ་ཕྱོགས་ན་རི་བོ་པོ་ཊ་ལ་
དང༌། བྱང་ཤར་ན་ལྕང་ལོ་ཅན་དང༌། ལྷོ་ནུབ་རྔ་ཡབ་གླིང་ན་ཟངས་མདོག་དཔལ་གྱི་རི་བོ་དང༌། ནུབ་ཕྱོགས་ན་ཨོ་རྒྱན་མཁའ་འགྲོའི་ཡུལ་ལ་
སོགས་པའི་འགྲོ་འདུལ་སྤྲུལ་སྐུའི་ཞིང་ཁམས་བྱེ་བ་ཕྲག་བརྒྱ་ན་བཞུགས་པའི། སྤྱན་རས་གཟིགས་དང༌། རྗེ་བཙུན་འཕགས་མ་སྒྲོལ་མ་དང༌།
ཕྱག་ན་རྡོ་རྗེ་དང༌། ཨོ་རྒྱན་པདྨ་འབྱུང་གནས་ལ་སོགས་པའི་སྤྲུལ་བའི་སྐུ་བྱེ་བ་ཕྲག་བརྒྱ་རྣམས་དང་ཞལ་མཇལ་ཞིང༌། ཕྱི་ནང་གསང་བའི་
མཆོད་པ་རྒྱ་མཚོ། ནམ་མཁའ་མཛོད་ཀྱི་ཡོ་བྱད་དང་། ཀུན་ཏུ་བཟང་པོའི་མཆོད་སྤྲིན་ལྟ་བུར་སྤྲུལ་ཏེ་མཆོད་ཅིང་། ཐུན་མོང་དང་ཐུན་མོང་མ་ཡིན་
པའི་དབང་དང་གདམས་ངག་ཟབ་མོ་མང་པོ་ཞུས་ནས། མྱུར་བ་ཉིད་དུ་དྲན་པ་ཙམ་གྱིས་རང་ཉིད་གནས་པའི་བདེ་ཆེན་ཞིང་དེར་སངས་རྒྱས་ཀྱི་
མཐུ་དང་རང་གི་རྫུ་འཕྲུལ་གྱི་ཤུགསཾ་ལ་བརྟེན་ནས་ཐོགས་པ་མེད་པར་ཕྱིན་པར་ཤོག འོད་མདོ་ལས། རྫུ་འཕྲུལ་སྟོབས་ཀྱི་ཞིང་མང་སོང་ནས་
༄༅། །ནི། །སངས་རྒྱས་བྱེ་བ་མང་ལ་མཆོད་བྱས་ཏེ། །ཕྱི་དྲོ་བདེ་བ་ཅན་དེར་སླར་ཡང་འོང༌། །ཞེས་སོ། ། ༈ དེ་ནས་མ་དག་པའི་གདུལ་བྱ་
འདྲེན་པར་སྨོན་པ་ནི། ཤུལ་གྱི་ཉེ་དུ་གྲྭ་སློབ་སོགས། །ལྷ་ཡི་མིག་གིས་གསལ་བར་མཐོང་། །སྲུང་སྐྱོབ་བྱིན་གྱིས་རློབ་བྱེད་ཅིང་། །འཆི་དུས་ཞིང་།
དེར་ཁྲིད་པར་ཤོག །བསྐལ་བཟང་འདི་ཡི་བསྐལ་བའི་ཡུན། །བདེ་བ་ཅན་གྱི་ཞག་གཅིག་སྟེ། །བསྐལ་བ་གྲངས་མེད་འཆི་བ་མེད། །རྟག་ཏུ་ཞིང་
དེར་འཛིན་པར་ཤོག །བྱམས་པ་ནས་བཟུང་མོས་པའི་བར། །བསྐལ་བཟང་འདི་ཡི་སངས་རྒྱས་རྣམས། །འཇིག་རྟེན་འདི་ན་ནམ་འབྱོན་ཚེ། །རྫུ་
འཕྲུལ་སྟོབས་ཀྱིས་འདིར་འོངས་ནས། །སངས་རྒྱས་མཆོད་ཅིང་དམ་ཆོས་ཉན། །སླར་ཡང་བདེ་ཆེན་ཞིང་ཁམས་སུ། །ཐོགས་པ་མེད་པར་འགྲོ་
བར་ཤོག །དེའང་སྔར་རང་ཉིད་མི་མཇེད་འཇིག་རྟེན་གྱི་ཞིང་འདིར་འདུག་སྐབས། དམ་སེལ་དང་། འགལ་བ་མ་སོང་བའི་ཆོས་དང་དམ་ཚིག་གི་
འབྲེལ་བ་ཡོད་པའི་ཤུལ་གྱི་གཉེན་ཉེ་དུ་དང་། གྲྭ་བ་དང་སློབ་མ་སོགས་ཡོད་ན། ད་ལྟ་རང་ལ་ལྷའི་མིག་རྣམ་པར་དག་པ་ཐོབ་ཡོད་པས་ན། དེ་
དག་གི་སྐྱིད་སྡུག་ལེགས་ཉེས་ཐམས་ཅད་མ་འདྲེས་པར་གསཾལ་བོར་མཐོང་ནས། དེ་དག་གི་ཚེ་འདིར་མི་མཐུན་ཉེར་འཚེ་རྒུད་པ་ཐམས་ཅད་སེལ་
ཕྱིར་དུས་དང་རྣམ་པ་ཀུན་ཏུ་སྲུང་སྐྱོབ་བྱེད་པ་དང་། ལུས་ངག་ཡིད་གསུམ་དགེ་བའི་ལས་ལ་འགྱུར་ཕྱིར་ཏིང་ངེ་འཛིན་གྱིས་རྒྱུད་བྱིན་གྱིས་རླབས་
པར་བྱེད་ཅིང་། དེ་དག་ནམ་ཞིག་འཆི་བའི་དུས་ལ་བབས་ཚེ། རང་ལ་རྫུ་འཕྲུལ་དང་ནུས་མཐུ་ཐོགས་པ་མེད་པར་མངའ་བས་ན། འཆི་ཁ་མནར་
༄༅། །གཅོད་དང་། བར་དོར་འཁྲུལ་སྣང་ལས་བསྐྱབས་ཏ་དག་པའི་ཞིང་ཁམས་ནུབ་ཕྱོགས་བདེ་བ་ཅན་དེ་རུ་ལམ་སྟོན་ལམ་སྣ་འདྲེན་ནས་ཁྲིད་
ནུས་པར་ཤོག་ཅིག བསྐལ་བ་བཟང་པོ་འདིའི་བསྐལ་ཆེན་གཅིག་གི་ཡུན་ཚད་དེ། བདེ་བ་ཅན་གྱི་ཞག་གཅིག་ཏུ་བརྩི་བ་ཡིན། དེ་ལྟར་བརྩིས་
པའི་བསྐལ་བ་གྲངས་མེད་པའི་བར་དུ་འཆི་བ་མེད་པར་དུས་རྟག་ཏུ་ནུབ་ཕྱོགས་བདེ་བ་ཅན་གྱི་ཞིང་དེར་འཛིན་ནུས་པར་ཤོག་ཅིག ད་ལྟ་རྣམ་
འདྲེན་བཞི་བའི་དུས་ཡིན་པ་དང་། མ་འོངསཾ་པ་ནི་སངས་རྒྱས་བྱམས་པ་མགོན་པོ་ནས་བཟུང་སྟེ་སངས་རྒྱས་མོས་པའི་བར་གྱི་བསྐལ་བ་བཟང་པོ་
འདིའི་འདྲེན་མཆོག་སངས་རྒྱས་སྟོང་ལ་སོགས་པ་རྣམས་མི་མཇེད་འཇིག་རྟེན་གྱི་ཁམས་འདི་ན་ནམ་བྱོན་པའི་ཚེ་ན། རང་ལ་རྫུ་འཕྲུལ་ཐོགས་པ་
མེད་པ་མངའ་བའི་སྟོབས་ཀྱིས་ཞིང་འདིར་འོང་ནས་སངས་རྒྱས་དེ་དག་ལ་མཆོད་པའི་སྤྲིན་དཔག་ཏུ་མེད་པས་མཆོད་ཅིང༌། སངས་རྒྱས་དེ་དག་།
གིས་ཆོས་འཁོར་བསྐོར་བ་རྣམས་ལ་ཉན་ནས། སླར་ཡང་ནུབ་ཕྱོགས་བདེ་བ་ཆེན་པོའི་ཞིང་ཁམས་སུ་ཐོགས་པ་མེད་པར་རྫུ་འཕྲུལ་ཆེན་པོའི་
སྟོབས་ཀྱིས་སྐད་ཅིག་ལ་འགྲོ་བར་ཤོག་ཅིག དེ་ལྟར་སྨོན་ལམ་བཏབ་ན་རང་གི་ཚོགས་བསགོས་དང་མོས་འདུན་གྱི་སྟོབས་དང༌། འོད་དཔག་
མེད་ཀྱི་སྨོན་ལམ་གྱི་སྟོབས་གཉིས་མཐུ་བསྡོངས་དཔུང་བསྡོས་བྱས་ནས་འགྲུབ་ངེས་པ་ཡིན། སྨོན་ལམ་ལེགས་པ་དང་ལོག་པ་གང་བཏབ་ཀྱང་
འགྲུབ་སླ། སྨོན་ལམ་ལོག་པ་ལ་མཚོན་ནའང༌། སྔོན་གཞོན་ནུ་སྟོང་ཐུབ་ཟེར་བ་དེ་གཞན་གྱིས་ངན་གསོད་བྱེད་སྐབས། ཁོ་ལ་ཤཱ་རིའི་བུ་ལ་བསོད་
༄༅། །སྙོམ་ལན་གཅིག་ཕུལ་བའི་དགེ་རྩ་ཞིག་ཡོད་པ་དེ་དཔང་པོར་བཞག་ནས་སྨོན་ལམ་ལོག་འདེབས་བྱས་པས་གནོད་སྦྱིན་འབྲོག་གནས་ནག་
པོར་གྱུར་བ་ལྟ་བུ་དང་། མཁན་སློབ་ཆོས་གསུམ་སློབ་པ་ལམ་གྱི་དུས་མཆོད་རྟེན་བྱ་རུང་ཁ་ཤོར་བཞེངས་དུས་གླང་རྒན་ས་འགེལ་ས་ཞིག་ཡོད་པ་
དེས་སྨོན་ལམ་ལོག་འདེབས་བྱས་པས་རྒྱལ་པོ་གླང་དར་དུ་སྐྱེས་པ་དང༌། བན་རྒན་ཉམ་ཆུང་ཀུན་གྱིས་བརྙས་བཅོས་བྱེད་ས་ཞིག་ཡོད་པ་དེས།
མགོན་པོ་ཚོགས་བདག་གི་བསྙེན་པ་དུང་ཕྱུར་བདུན་བཏོན་པ་དཔང་པོར་བཞག་ནས་སྨོན་ལམ་ལོག་པར་བཏབ་པས་ཉག་རོང་དཔོན་ཞར་དུ་སྐྱེས་
པར་རྡོ་གྲུབ་ཆེན་གྱིས་གསུངས། དེས་ན་དགེ་བ་སྣ་རེ་ལས་མ་བསྒྲུབས་ཀྱང་སྨོན་ལམ་བཟང་པོར་འདེབས་དགོས། ལོག་འདེབས་བྱེད་མི་རུང། །
དེས་ན་ད་ལྟ་རང་གི་བདེ་བ་ཅན་དུ་སྐྱེ་བྱེད་ཀྱི་རྒྱུ་བཞི་བསྒྲུབས་པ་དཔང་པོར་བཞག་ནས་སྨོན་ལམ་བཏབ་ན་འགྲུབ་ངེས་ཡིན་ནོ། ། ༈ ཞིང་ཁམས་
ཀྱི་བཀོད་པ་ཡིད་ལ་བྱས་ཏེ་སྤྱིར་སྨོན་པ་ནི། སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཕྲག །བརྒྱད་ཅུ་རྩ་གཅིག་སངས་རྒྱས་ཞིང་ཀུན་གྱི། །ཡོན་ཏན་
བཀོད་པ་ཐམས་ཅད་གཅིག་བསྡོམས་པ། །ཞིང་ཁམས་ཀུན་ལས་ཁྱད་འཕགས་བླ་ན་མེད། །བདེ་བ་ཅན་གྱི་ཞིང་དེར་སྐྱེ་བར་ཤོག །རིན་ཆེན་ས་
གཞི་ཁོད་སྙོམ་ལག་མཐིལ་ལྟར། །ཡངས་ཤིང་རྒྱ་ཆེ་གསལ་ཞིང་འོད་ཟེར་འབར། །མནན་ན་ནེམ་ཞིང་བཏེགས་ན་སྤར་བྱེད་པ། །བདེ་འཇམ་ཡང་
པའི་ཞིང་དེར་སྐྱེ་བར་ཤོག །དེའང་ཕྱོགས་བཅུའི་སངས་རྒྱས་ཀྱི་ཞིང་བྱེ་བ་ཁྲག་ཁྲིག་བརྒྱད་སྟོང་ཕྲག་བརྒྱ་ཅུ་རྩ་གཅིག་གི་སངས་རྒྱས་ཀྱི་ཞིང་ཀུན་
༄༅། །གྱི་ཡོན་ཏན་དང་རྒྱན་བཀོད་པ་ཐམས་ཅད་གཅིག་ཏུ་བསྡུས་ཤིང་བསྡོམས་པས་ཀྱང་ཆེས་ལྷག་པའི། ཞིང་ཁམས་ཀུན་ལས་ཁྱད་པར་དུ་
འཕགས་པའི་བླ་ན་མེད་པ་ནི། ནུབ་ཕྱོགས་བདེ་བ་ཅན་གྱི་ཞིང་ཁམས་འདི་ཉིད་ཡིན་པས་རང་ཅག་སེམས་ཅན་ཐམས་ཅད་ཞིང་དེར་སྐྱེ་བར་ཤོག་།
ཅིག  བདེ་བ་ཅན་གྱི་ས་གཞིའི་ཡོན་ཏན། རིན་ཆེན་ས་གཞི་ཞེས་ཁྱད་པར་ཡང་རིན་པོ་ཆེ་སྣ་ལྔ་ལས་གྲུབ་པའི་ས་གཞི་མཐོ་དམན་མེད་པོར་ཁྱོད་
སྙོམ་པ་གཞོན་ནུ་མའི་ལག་མཐིལ་ལམ་མེ་ལོང་གི་ངོས་ལྟར་འཇམ་པ། གང་ལ་བལྟས་ཀྱང་མཐའ་དང་དབུས་མེད་པའི་ཁྱོན་ཤིན་ཏུ་ཡངས་ཤིང་
ཚད་མེད་པས་རྒྱ་ཆེ་བ། ཕྱི་གསལ་ནང་གསལ་གྱི་རྣམ་པ་ཅན་ལྟ་བུའི་གསལ་ཞིང་འོད་ཟེར་སྣ་ལྔའི་ཁ་དོག་ཕྱོགས་བཅུར་ལམ་ལམ་འཕྲོ་བ། རྡོ་ལྟ་
བུའི་སྲ་མཁྲེགས་དང༌། ས་ལྟ་བུའི་སྲ་ཞིང་འཐས་པ་མ་ཡིན་པར་རྐང་པས་མནན་ན་སོར་བཞི་རེའི་ཚད་དུ་ནེམ་ཞིང་། ཡར་བཏེགས་ན་སོར་བཞིའི་
ཚད་ཡར་འཕར་བར་བྱེད་པ། རྐང་པ་རེག་པ་ཙམ་གྱིས་བདེ་སྟོང་གི་ཉམས་ཁྱད་པར་ཅན་དང་ཡིད་ལ་བདེ་བ་ཚད་མེད་པ་སྐྱེད་ཅིང། དར་གྱི་
འབོལ་གདན་གྱི་རེག་བྱ་ལྟར་འཇམ་པ། ལྕི་འཐུག་གི་རྣམ་པ་མེད་པའི་ཡང་པའི་ཞིང་དེར་སྐྱེ་བར་ཤོག་ཅིག སྤྱིར་ཞིང་དེའི་ཡོན་ཏན་ཕྲན་བུ་ཙམ་
ཡང་རྒྱས་པར་བརྗོད་དགོས་ན་སངས་རྒྱས་ཀྱི་ལྗགས་ཀྱིས་བསྐལ་བར་བརྗོད་ཀྱང་ཟད་མི་ཤེས་མོད་འདིར་སྤྲོ་བ་སྐྱེད་པའི་ཕྱིར་ས་བོན་ཙམ་བརྗོད་
པ་ཡིན། དེས་ན་ད་ལྟ་རང་ཅག་གནས་པའི་ཞིང་འདི་ནི་མ་དག་པའི་ས་རྡོ་རི་བྲག་སོགས་སྣོད་བཅུད་རྩུབ་རགས་ཀྱི་སྡུག་བསྔལ་བསམས་ནས།
༄༅། །བདེ་བ་ཅན་གྱི་ཞིང་གི་ཞི་བདེའི་ཡོན་ཏན་ཁྱད་པར་ཅན་ལ་དགའ་སྤྲོ་བསྐྱེད་ཅིང་སྨོན་འདུན་དྲག་པོས་མཚམས་སྦྱོར་བྱེད་དགོས། ༈ བདེ་
བ་ཅན་གྱི་ཤིང་གི་ཡོན་ཏན་ཡིད་ལ་བྱས་ཏ་སྨོན་པ་ནི། རིན་ཆེན་དུ་མ་ལས་གྲུབ་དཔག་བསམ་ཤིང༌། །ལོ་མ་དར་ཟབ་འབྲས་བུ་རིན་ཆེན་བརྒྱན། །
དེ་སྟེང་སྤྲུལ་བའི་བྱ་ཚོགས་སྐད་སྙན་སྒྲས། །ཟབ་དང་རྒྱ་ཆེའི་ཆོས་ཀྱི་སྒྲ་རྣམས་སྒྲོག །ངོ་མཚར་ཆེན་པོའི་ཞིང་དེར་སྐྱེ་བར་ཤོག །དེའང་བདེ་བ་
ཅན་དེ་ཡི་ཤིང་གི་ཁྱད་པར་ཡང་། རྩ་བ་གསེར་ལས་བྱས་ཤིང་སྡོང་པོ་དངུལ་ལས་གྲུབ་པ་ནི། ཡལ་ཀ་བཻཌཱུརྱ། ལོ་མ་ཤེལ། འདབ་མ་སྤུག 
མེ་ཏོག་མུ་ཏིག་དམར་པོ། འབྲས་བུ་རིན་པོ་ཆེ་རྡོའི་སྙིང་པོ་སྟེ། མདོར་ན་རིན་པོ་ཆེའི་རིགས་དུ་མ་ལས་གྲུབ་པ་སྟེ། ལ་ལ་རིན་པོ་ཆེ་སྣ་ལྔ་དང༌། ལ་
ལ་སྣ་བདུན། འགའ་རེ་སྣ་བཅུ་གསུམ་སོགས་རིགས་མི་འདྲ་བ་སྣ་ཚོགས་ལས་གྲུབ་པ་དང་། དཔག་བསམ་ཤིང་ཞེས་པའི་དོན་ཡང་། སྔོན་འོད་
དཔག་མེད་ཀྱི་ཞིང་སྦྱང་པའི་བསོད་ནམས་ཀྱི་སྟོབས་དང་། རང་གི་ཚོགས་བསགས་སོགས་རྒྱུ་བཞི་བསྒྲུབས་པའི་སྟོབས་ཀྱི་དབང་འབྲས་ཡུལ་ལ་
སྨིན་ནས། ད་ལྟ་རང་གི་བློས་ཇི་ལྟར་དཔག་པའི་འདོད་རྒུ་ཐམས་ཅད་བསམ་པ་ལྟར་དུ་འགྲུབ་པས་ན་དཔག་བསམ་ཤིང་ཞེས་བྱ་སྟེ། ཤིང་དེའང་
ཡལ་ག་དང་ལོ་འདབ་རྣམས་དར་ཟབ་ཀྱི་ཅོད་པན་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། འབྲས་བུ་རིན་པོ་ཆེ་སྣ་ཚོགས་དང༌། རིན་པོ་
ཆེའི་དྲྭ་བ་དང་དྲ་ཕྱེད། དྲིལ་བུ་དང་གཡེར་ཁ་འཕྱང་འཕྲུལ་སྣ་ཚོགས་ཀྱིས་བརྒྱན་པ། དེའི་སྟེང་དུ་མགོན་པོ་འོད་དཔག་མེད་ཀྱི་ཐུགས་ཀ་ནས་
༄༅། །སྤྲུལ་པའི་བྱ་རིགས་སྣ་ཚོགས་པ། ཀ་ལ་པིང་ཀ་དང་། ཁུ་བྱུག ནེ་ཙོ་མི་སྐད་སྨྲ་བ་སོགས། གཡུ་ཡི་མདོག་ལྟར་སྔོ་བ། བྱུ་རུའི་མདོག་ལྟར་
དམར་བ། དུང་གི་མདོག་ལྟར་དཀར་བ། གསེར་གྱི་མདོག་ལྟར་སེར་བ། མུ་མེན་གྱི་མདོག་ལྟར་ལྗང་བ། གཟི་ཡི་མདོག་ལྟར་ཁྲ་བ་སོགས་ཀྱི་
མགྲིན་པའི་ལམ་ནས་པི་ཝཾ་དང་གླིང་བུའི་སྒྲ་ལྟར་སྙན་འཇེབས་འདེགས་འཇོག་གི་རྟ་ལ་དྲངས་ཏེ་སྐད་སྙན་པའི་སྒྲས་ཟབ་པ་དང༌། རྒྱ་ཆེ་བའི་ཆོས་
ཀྱི་སྒྲ་དང་། དཀོན་མཆོག་གསུམ་གྱི་ཡོན་ཏན་དང་། འོད་དཔག་མེད་དང་བདེ་བ་ཅན་གྱི་ཆེ་བ་བརྗོད་པའི་སྒྲ་དང༌། ཆོས་ཀྱི་སྡོམ་བཞི་སྟོན་པའི་སྒྲ་
རྣམས་དང་། གཞན་ཡང་མདོ་སྔགས་རིག་གནས་བཅས་པ་དང༌། མདོ་རྒྱུད་མན་ངག་དང་བཅས་པའི་ཆོས་སྒྲ་སྒྲོག་པའི་མཐུ་ལ་བརྟེན་ནས། དེར་
སྐྱེས་པ་རྣམས་ཀྱི་སེམས་ཀྱི་འཁྲུལ་རྟོག་སྐད་ཅིག་ལ་ཞི་ནས། བདེ་སྟོང་ཡེ་ཤེས་ཆེན་པོའི་ཉམས་རྩལ་དབང་མེད་དུ་བསྐྱེད་པ་སོགས། ངོ་མཚར་
ཆེན་པོའི་ཞིང་དེར་སྐྱེ་བར་ཤོག་ཅིག ༈ བདེ་བ་ཅན་གྱི་ཆུ་དང་མེ་ཏོག་གི་བཀོད་པ་ལ་སྨོན་པ་ནི། སྤོས་ཆུའི་ཆུ་ཀླུང་ཡན་ལག་བརྒྱད་ལྡན་མང་། །
དེ་བཞིན་བདུད་རྩིའི་ཁྲུས་ཀྱི་རྫིང་བུ་རྣམས། །རིན་ཆེན་སྣ་བདུན་ཐེམ་སྐས་ཕ་གུས་བསྐོར། །མེ་ཏོག་པདྨ་དྲི་ཞིམ་འབྲས་བུར་ལྡན། །པདྨའི་འོད་རྒྱུ
ཟེར་དཔག་ཏུ་མེད་པ་འཕྲོ། །འོད་ཟེར་རྩེ་ལ་སྤྲུལ་པའི་སངས་རྒྱས་བརྒྱན། །ཡ་མཚན་ཆེན་པོའི་ཞིང་དེར་སྐྱེ་བར་ཤོག །དེའང་བདེ་བ་ཅན་གྱི་ཞིང་
གི་ཆུ་ཐམས་ཅད་ཀྱི་ནང་ན་སྤོས་ཤིང་སྣ་ཚོགས་ཀྱི་སྐྱེ་ཤིང་དེ་དག་གི་རྩ་བ་ཆུ་ལ་ཟུག་པས་དྲི་ཞིམ་པོའི་ཆུ་ཀླུང་ཐམས་ཅད་ལ་ཁྱབ་པས་ན་སྤོས་ཆུའི་།
༄༅། །ཆུ་ཀླུང་ཞེས་བརྗོད་པ་ཡིན། དེས་ན་ཆུ་དེ་དག་གི་ནང་ནས་སྐྱེས་པའི་ལྷའི་ཤིང་ཏ་མ་ལ་དང་། ཨ་རུ་ར་དང༌། རྒྱ་སྤོས་དང༌། ཙན་དན་སྦྲུལ་
སྙིང་སོགས་སྤོས་ཤིང་དྲི་ཞིམ་སྣ་ཚོགས་ཀྱི་རྫི་ངད་ཕྱོགས་བཅུར་འཐུལ་བ། ཡན་ལག་བརྒྱད་ལྡན་གྱི་ཆུ་མང་པོ་ཕྱོགས་ཐམས་ཅད་ནས་འབབ་པ་
དེའང་ཡན་ལག་བརྒྱད་ལྡན་གྱི་ཆུ་ནི།ཇི་སྐད་དུ། བསིལ་དང་ཞིམ་དང་ཡང་དང་འཇམ། །དྭངས་བ་དང་ནི་དྲི་མ་མེད། །འཐུང་ན་ལྟོ་ལ་མི་གནོད་
པ། །མགྲིན་པ་ལའང་མི་གནོད་པའོ། །ཞེས་ལྷ་ཡི་ཆུ་ཡན་ལག་བརྒྱད་དང་ལྡན་པའི་ཁྱད་ཆོས་ནི། ངོ་བོ་བསིལ་བ་རོ་ཞིམ་པ་རྣམ་པ་ཡང་བ། རེག་
བྱ་འཇམ་པ། དྲི་མ་མེད་པ། མདོག་དྭངས་བ། འཐུང་ན་ལྟོ་བ་བདེ་བ། མགྲིན་པ་ལའང་མི་གནོད་པའི་བྱེད་ལས་དང་ལྡན་པ་སྟེ། ཡན་ལག་བརྒྱད་
ལྡན་གྱི་ཆུ་ཐམས་ཅད་ཀྱི་ནང་དུ་མེ་ཏོག་དཀར་སེར་དམར་ལྗང་གི་མགོ་ལྕོག་ལྡེམ་མེ་བའི་གཟི་འོད་ལམ་ལམ་དུ་འཕྲོ་བ་དེ་དག་མཐོང་བ་ཙམ་གྱིས་
མིག་གི་དབང་པོ་རང་དབང་མེད་པར་འཕྲོག་ནུས་པ། ཆུ་ཀླུང་ཆེན་པོ་རྣམས་ཀྱི་མཐའ་བསྐོར་གྱི་ཁོར་ཡུག་ཀུན་གསེར་གྱི་བྱེ་མ། གཡུའི་ནེའུ་
གསིང་ཉམས་དགའ་བ་དང་། མཚམས་མཚམས་སུ་སྤྲུལ་བའི་བྱ་ངང་བ་དང་། ངུར་བ། ཁྲུང་ཁྲུང་སྣ་ཚོགས་ཀྱི་རོལ་རྩེད་ངོམ་པ། ཆུ་དེ་དག་གཏིང་
ཟབ་ལ་དཔག་ཚད་བཅུ་གཉིས་དང་། ཁ་ཞེང་དཔག་ཚད་བརྒྱ་ནས་སྟོང་གི་བར་དུ་ཡོད་དོ། །དེ་བཞིན་དུ་ལུས་ལ་ཁྲུས་བྱེད་པའི་གནས་ཁྲུས་ཀྱི་
རྫིང་བུ་རྣམས་ཀྱང་། ད་ལྟ་རང་ཅག་གི་ཐ་མལ་བའི་གནས་ཀྱི་ཆུ་ལྟ་བུ་མ་ཡིན་པར་ལྷའི་བདུད་རྩིའི་རང་བཞིན་ཅན་གྱི་ཁྲུས་ཀྱི་རྫིང་བུ་ཡིན་ལ། དེ་
༄༅། །དག་རྣམས་ཀྱི་བཀོད་པའི་ཁྱད་པར་ཀྱང༌། ཁྲུས་ཀྱི་ཁང་པ་ཤིན་ཏུ་མཛེས་ཤིང་ལྟ་ན་སྡུག་པའི་རྣམ་པ་ཅན། ཤེལ་གྱི་ས་གཞི་གསལ་ཞིང་
འཚེར་བའི་མདངས་དང་ལྡན་པ་ཕྱོགས་བཞི་ལ་ཡིད་དུ་འོང་བའི་རིན་ཆེན་སྣ་བདུན་ལས་གྲུབ་པའི་ཐེམ་སྐས་སམ་འབབ་སྟེགས་ཉམས་དགའ་བ། །
རིན་པོ་ཆེའི་མུ་ཏིག་སྣ་ཚོགས་དང་མུ་མེན་ལས་གྲུབ་པའི་ཕ་གུས་རྩིག་པ་མཛེས་ཤིང་ལྟ་བས་ཆོག་མི་ཤེས་པ། སྟེང་དུ་རིན་པོ་ཆེ་སྣ་ཚོགས་ཀྱིས་
མཛེས་པར་བརྒྱན་པའི་ཁྲུས་རྫིང་ནང་དུ་འཇུག་བདེ་བ། དེའི་ནང་དུ་ཁྲུས་ལན་གཅིག་བྱས་ཀྱང་རང་རྒྱུད་ལ་ཏིང་ངེ་འཛིན་གྱི་སྒོ་འཕར་བརྒྱ་ཕྲག་
ཅིག་ཆར་དུ་འབྱེད་པའི་ནུས་པ་དང་ལྡན་པའོ། །དེ་དག་གི་ཕྱི་རོལ་གྱི་ཁོ་ར་ཁོར་ཡུག་གི་དཔག་ཚད་བརྒྱའི་རྒྱ་ཁྱོན་ཀུན་ཏུ། ལྷ་ཡི་མེ་ཏོག་ཨུཏྤ་ལ་།
དང་ཨུ་དུམ་བཱ་ར། པདྨ་དང་། པུཎྜརི་ཀ ཀུ་མུ་ད་དང་། པདྨ་དཀར་པོ་ལ་སོགས། མཉེན་ལྕུག་འགྱུར་ལྡེམ་གཡོ་བ། མཛེས་པའི་བཀྲག་མདངས་
སྣ་ཚོགས་ངོམ་པ། མེ་ཏོག་དེ་དག་དྲི་ཞིམ་པོའི་བྱེ་བྲག་བསམ་གྱིས་མི་ཁྱབ་པའི་དྲི་བསུང་ཕྱོགས་བཅུར་འཐུལ་བ། མེ་ཏོག་རེ་རེ་ལའང་འབྲས་བུ་
ཟིལ་མངར་གྱི་རོ་བཅུད་ཕུན་སུམ་ཚོགས་པ་དང་ལྡན་པའོ། །དེ་ལྟ་བུའི་མེ་ཏོག་པདྨ་རྣམས་ལས་འཇའ་ཚོན་ཁ་དོག་ལྔ་ལྡན་གྱི་འོད་ཟེར་དཔག་ཏུ་
མེད་པ་ཕྱོགས་ཀྱི་ནམ་མཁའི་ཁྱོན་ཐམས་ཅད་དུ་འཕྲོ་ཞིང་། འོད་ཟེར་རེ་རེའི་རྩེ་མོ་ལ་སངས་རྒྱས་མགོན་པོ་འོད་དཔག་མེད་ཀྱི་ཐུགས་རྗེའི་སྤྲུལ་
པའི་སངས་རྒྱས་གྲངས་མེད་པས་བརྒྱན་པ། སངས་རྒྱས་དེ་དག་ཀྱང་སྐུ་མཚན་དཔེ་གསལ་རྫོགས་ཀྱི་གཟི་མདངས། གསུང་གྲག་སྟོང་རྡོ་རྗེའི་ཆོས་
༄༅། །སྒྲ། ཐུགས་གསལ་སྟོང་ཡེ་ཤེས་ཀྱི་མཁྱེན་ཆ་དང་བཅས་འགག་མེད་ཡོངས་སུ་འཕྲོ་བ། དེ་ལྟ་བུའི་ཤིན་ཏུ་བརྗོད་མི་ཤེས་པའི་ཡ་མཚན་
ཆེན་པོའི་ལྟད་མོ་དང་ལྡན་པའི་ཞིང་མཆོག་བདེ་བ་ཅན་དེར་རང་གཞན་སེམས་ཅན་ཐམས་ཅད་ཤི་མ་ཐག་ཏུ་སྐྱེ་བར་ཤོག་ཅིག ༈ བཅུད་ཀྱི་ཡོན་
ཏན་ལ་སྨོན་པ་ནི། མི་ཁོམ་བརྒྱད་དང་ངན་སོང་སྒྲ་མི་གྲག །ཉོན་མོངས་དུག་ལྔ་དུག་གསུམ་ནད་དང་གདོན། །དགྲ་དང་དབུལ་ཕོངས་འཐབ་རྩོད་
ལ་སོགས་པ། །སྡུག་བསྔལ་ཐམས་ཅད་ཞིང་དེར་ཐོས་མ་མྱོང་། །བདེ་བ་ཆེན་པོའི་ཞིང་དེར་སྐྱེ་བར་ཤོག །བུད་མེད་མེད་ཅིང་མངལ་ལས་སྐྱེས་བ་
མེད། །ཀུན་ཀྱང་མེ་ཏོག་པདྨའི་སྦུབས་ནས་འཁྲུངས། །ཐམས་ཅད་སྐུ་ལུས་ཁྱད་མེད་གསེར་གྱི་མདོག །དབུ་ལ་གཙུག་ཏོར་ལ་སོགས་མཚན་
དཔེས་བརྒྱན། །མངོན་ཤེས་ལྔ་དང་སྤྱན་ལྔ་ཀུན་ལ་མངའ། །ཡོན་ཏན་དཔག་མེད་ཞིང་དེར་སྐྱེ་བར་ཤོག །རང་བྱུང་རིན་ཆེན་སྣ་ཚོགས་གཞལ་
ཡས་ཁང་། །ཅི་འདོད་ལོངས་སྤྱོད་ཡིད་ལ་དྲན་པས་འབྱུང་། །རྩོལ་སྒྲུབ་མི་དགོས་དགོས་འདོད་ལྷུན་གྱིས་གྲུབ། །ང་ཁྱོད་མེད་ཅིང་བདག་ཏུ་འཛིན་
པ་མེད། །གང་འདོད་མཆོད་སྤྲིན་ལག་པའི་མཐུལ་ནས་འབྱུང་། །ཐམས་ཅད་བླ་མེད་ཐེག་ཆེན་ཆོས་ལ་སྤྱོད། །བདེ་སྐྱིད་ཀུན་འབྱུང་ཞིང་དེར་སྐྱེ་
བར་ཤོག །དྲི་ཞིམ་རླུང་གིས་མེ་ཏོག་ཆར་ཆེན་འབེབས། །ཤིང་དང་ཆུ་ཀླུང་པདྨོ་ཐམས་ཅད་ལས། །ཡིད་དུ་འོང་བའི་གཟུགས་སྒྲ་དྲི་རོ་རེག །
ལོངས་སྤྱོད་མཆོད་པའི་སྤྲིན་ཕུང་རྟག་ཏུ་འབྱུང་། །བུད་མེད་མེད་ཀྱང་སྤྲུལ་བའི་ལྷ་མོའི་ཚོགས། །མཆོད་པའི་ལྷ་མོ་དུ་མས་རྟག་ཏུ་མཆོད། །འདུག་
༄༅། །པར་འདོད་ཚེ་རིན་ཆེན་གཞལ་ཡས་ཁང་། །ཉལ་བར་འདོད་ཚེ་རིན་ཆེན་ཁྲི་བཟང་སྟེང༌། །དར་ཟབ་དུ་མའི་མལ་སྟན་སྔས་དང་བཅས། །
བྱ་དང་ལྗོན་ཤིང་ཆུ་ཀླུང་རོལ་མོ་སོགས། །ཐོས་པར་འདོད་ན་སྙན་པའི་ཆོས་སྒྲ་སྒྲོག ། མི་འདོད་ཚེ་ན་རྣ་བར་སྒྲ་མི་གྲག །བདུད་རྩིའི་རྫིང་བུ་ཆུ་
ཀླུང་དེ་རྣམས་ཀྱང་། །དྲོ་གྲང་གང་འདོད་དེ་ལ་དེ་ལྟར་འབྱུང༌། །ཡིད་བཞིན་འགྲུབ་པའི་ཞིང་དེར་སྐྱེ་བར་ཤོག །དེའང་ཞིང་མཆོག་བདེ་བ་ཅན་དེ་
ན། མི་ཁོམ་པ་བརྒྱད་ཀྱི་སྡུག་བསྔལ་ཅེས་བྱ་བ་དང་། ངན་སོང་གསུམ་གྱི་སྡུག་བསྔལ་ཞེས་པའི་སྒྲ་ཙམ་ཡང་རྣ་ལམ་དུ་མི་གྲགས་ན། སྡུག་བསྔལ་
དེ་དག་དངོས་སུ་མྱོང་བ་ག་ལ་ཡོད་དེ་མེད་དོ། །དེ་བཞིན་དུ་འདོད་ཆགས་ཞེ་སྡང་གཏི་མུག་སྟེ་ཉོན་མོངས་པ་དུག་ལྔ་དུག་གསུམ་ཞེས་པའང་མེད་
པས་ན། དེས་ཀུན་ནས་བསླང་བའི་སྲོག་གཅོད་མ་བྱིན་ལེན་པ་སོགས་ཀྱང་མེད་པ་སྨོས་ཅི་དགོས། རྒྱུ་ཀུན་འབྱུང་ལས་ངན་དེ་དག་གིས་བསྐྱེད་
པའི། འབྲས་བུ་སྡུག་བསྔལ་གྱི་བྱེ་བྲག འདུ་བ་རྣམ་བཞི་ཆ་མ་སྙོམས་པའི་བཞི་བརྒྱ་རྩ་བཞིའི་ནད་དང། དེ་བཞིན་དུ་གདོན་ཀྱང༌། ཕོ་གདོན་མོ་
གདོན་སོགས་གདོན་རིགས་སྟོང་ཕྲག་བརྒྱད་ཅུ་ཞེས་པའི་མིང་ཙམ་མ་ལུས་པ་དང་། དེ་བཞིན་རྐུ་འཕྲོག་བྱེད་པའི་དགྲ་དང༌། རྒྱུ་ཟས་ཀྱི་དབུལ་
ཞིང་ཕོངས་པས་ནང་ཕན་ཚུན་འཐུབ་ཅིང་རྩོད་པ་དང་། གསོད་གཅོད་ལ་སོགས་པ་ཚོར་བ་སྡུག་བསྔལ་ཐམས་ཅད་ཀྱི་སྒྲ་ཙམ་ཡང་ཞིང་དེར་ཐོས་
མ་མྱོང་ན། དངོས་སུ་འབྱུང་བ་ག་ལ་ཡོད་དེ་མེད་དོ། །དེ་འདྲ་བའི་བདེ་བ་ཆེན་པོའི་ཞིང་དེར། རང་གཞན་སེམས་ཅན་ཐམས་ཅད་འདི་ནས་ཤི་
༄༅། །འཕོས་མ་ཐག་ཏུ་སྐྱེ་བར་ཤོག་ཅིག ཞིང་དེ་ན་ལས་ངན་གྱིས་འཕངས་བའི་རྟེན་དམན་པ་ཐ་མལ་གྱི་བུད་མེད་ཅེས་པའི་མིང་ཙམ་ཡང་མེད་
ཅིང་། དེའི་རྐྱེན་གྱིས་མ་ཡི་མངལ་གྱི་མི་གཙང་བ་ནས་སྐྱེ་བའང་མེད། དེ་ན་སྐྱེས་ཚད་ཀུན་ཀྱང་མེ་ཏོག་པདྨའི་སྦུབས་ནས་རྫུས་ཏེ་འཁྲུངས་པ་ཤ་
སྟག་ཡིན་པ་དང་། དེ་ཐམས་ཅད་ཀྱི་སྐུ་གཟུགས་ལ་ཆེ་ཆུང་དང་། མཛེས་མི་མཛེས་སོགས་ཀྱི་ཁྱད་པར་མེད་ཅིང༌། གསེར་བཙོ་མའི་མདོག་དང་
ལྡན་པ། དབུ་ལ་གཙུག་ཏོར་དང་ཞབསཾ་ལ་འཁོར་ལོ་ལ་སོགས་པ་མཚན་དཔེ་བཏགས་པ་བས་བརྒྱན་པ། རྫུ་འཕྲུལ་གྱི་མངོན་ཤེས་དང༌། ལྷའི་
མིག་དང༌། ལྷའི་རྣ་བ་དང༌། སྔོན་གནས་རྗེས་དྲན་དང༌། གཞན་སེམས་ཤེས་པ་སྟེ་མངོན་ཤེས་ལྔ་དང་ལྡན་པའི་སྟོབས་ཀྱིས་ཞིང་ཁམས་བྱེ་བ་
ཁྲག་ཁྲིག་རྣམས་སུ་སྐད་ཅིག་ཡུད་ཙམ་རེ་ལ་བགྲོད་ནུས་པ་དང་། དེ་ཐམས་ཅད་མཐོང་བ་དང་།དེ་དག་གི་སྒྲ་ཕྲ་རགས་ཐམས་ཅད་ཐོས་པ་དང་།
དེ་དག་ན་ཡོད་པའི་སེམས་ཅན་རྣམས་ཀྱི་ཤེས་རྒྱུད་སོགས་མཁྱེན་པའོ། །གཞན་ཡང་ཤའི་སྤྱན་དང༌། ལྷའི་སྤྱན་དང་། ཤེས་རབ་ཀྱི་སྤྱན་དང༌།
ཆོས་ཀྱི་སྤྱན་མངའ་བ་དང་། སངས་རྒྱས་ཀྱི་སྤྱན་ཀྱང་རྗེས་མཐུན་པ་ཡོད་པ་དེ་ལྟ་བུའི་སྤྱན་ལྔ་ཀུན་ལ་མངའ་བ་དང༌། གཞན་ཡང་བདག་དང་
གཞན་གྱི་འདུ་ཤེས་མེད་ཅིང་སེམས་ཅན་ཐམས་ཅད་ལ་རིས་སུ་མ་ཆད་པའི་བྱམས་པ་དང་སྙིང་རྗེའི་ཐུགས་དང་ལྡན་པ། གཟུངས་དང་སྤོབས་པ་
ལ་སོགས་པའི་ཤེས་རབ་རྒྱ་མཚོ་དང་འདྲ་བ། བསམ་གཏན་ལ་རང་དབང་ཐོབ་པས་ན་བློ་རི་རབ་དང་མཚུངས་པ་ལ་སོགས་པའི་ཡོན་ཏན་དཔག་
༄༅། །ཏུ་མེད་པས་རྒྱུད་ཡོངས་སུ་གང་བ་དང་ལྡན་པའི་ཞིང་དེར་སྐྱེ་བར་ཤོག་ཅིག དེ་བཞིན་དུ་མགོན་པོ་འོད་དཔག་མེད་ཀྱི་སྔར་སློབ་པ་ལམ་
གྱི་སྐབས་ན་ཐུགས་བསྐྱེད་དང་བསྐལ་པ་གངྒཱ་ཀླུང་གི་བྱེ་མ་སྙེད་གཉིས་ཀྱི་བར་དུ་ཚོགས་བསགས་སྨོན་ལམ་གྱི་མཐུ་དང་། ད་ལྟ་རང་གིས་ཀྱང་རྒྱུ་།
བཞི་ཉམས་སུ་བླངས་བའི་སྟོབས་ལ་བརྟེན་ནས། དཀའ་ཚེགས་ངལ་དུབ་ལ་བརྟེན་མི་དགོས་པར་ཞིང་དེ་ཡི་གནས་ཁང་དང་ལོངས་སྤྱོད་ཀྱི་ཁྱད་
པར་ཡང་། མ་བྱས་རང་བྱུང་གིས་གྲུབ་པའི་རིན་ཆེན་སྣ་ཚོགས་ཀྱི་གཞལ་ཡས་ཁང་ཐོག་བརྩེགས་བ་གམ་བརྒྱ་སྟོང་དང་ལྡན་པའི་རྒྱན་དང་བཀོད་
པ་ཕུན་སུམ་ཚོགས་པོ་དང༌། གོས་རྒྱན་སོགས་ཅི་འདོད་པའི་ཡོ་བྱད་ལོངསཾ་སྤྱོད་ཐམས་ཅད་ཀྱང་ཡིད་ལ་དྲན་པ་ཙམ་གྱིས་འབྱུང་པས་ན། རྩོལ་
༄༅། །སྒྲུབ་མི་དགོས་པར་དགོས་འདོད་ཐམས་ཅད་མ་བསམས་ལྷུན་གྱིས་གྲུབ་པའི་དཔལ་དང་ལྡན་པ་དང་། ང་ཞེས་གཅེས་པར་འཛིན་པ་དང༌། ཁྱོད་
ཅེས་ཡལ་བར་དོར་བའོང་མེད་ཅིང་བདག་གཞན་མཉམ་པོ་བྱང་ཆུབ་ཀྱི་སེམས་དང་ལྡན་པ་དང༌། ཆོས་དང་གང་ཟག་གི་བདག་ཏུ་འཛིན་པའང་
མེད་པར་བདག་མེད་གནས་ལུགས་ཆེན་པོའི་དོན་ཇི་ལྟ་བ་བཞིན་ཀུན་གྱིས་རྟོགས་པ་དང༌། གང་འདོད་ཀྱི་མཆོད་སྤྲིན་རབ་འབྱམས་བསམཾ་པ་
ཙམ་གྱིས། ནམ་མཁའ་མཛོད་ཀྱི་ཡོ་བྱད་དང་ཀུན་ཏུ་བཟང་པོའི་མཆོད་སྤྲིན་ལྟ་བུ་རང་གི་ལག་པའི་མཐིལ་ནས་འབྱུང་བ་ཡིན་པས་སྐད་ཅིག་རེ་ལ་
བསྐལ་བ་མང་པོའི་བསོད་ནམས་ཀྱི་ཚོགས་ཆེན་པོ་རྫོགས་ནུས་པ་ཡིན། ཞིང་དེ་རུ་བཞུགས་པའི་སྟོན་འཁོར་ཐམས་ཅུད་བླ་མེད་ཐེག་པ་ཆེན་པོའི་
༄༅། །ཆོས་ལ་སྤྱོད་པ་ཤ་སྟག་ཡིན་ནོ། །དེས་ན་ཞིང་དེར་བཞུགས་པའི་ཐེག་པ་དམན་པ་ཞི་བའི་མཐའ་གཅིག་ཏུ་ལྟུང་བའི་ཉན་རང་མེད་དེ། །
པདྨ་དཀར་པོ་ལས། ཉན་ཐོས་དང་རང་སངས་རྒྱས་ཀྱིས་ཡོངས་སུ་སྤངས་ཞིང་ཞེས་པ་དང་། འོད་མདོ་ལས། ཉན་ཐོས་བཏགས་པ་བཞུགས་ཞེས་
གསུངས་པས་ན། བྱང་ཆུབ་སེམས་དཔའ་ཐེག་ཆེན་པར་གྱུར་བའི་ཉན་རང་དང༌། སྐྱེ་བ་གཅིག་གིས་ཐོགས་པའི་བྱང་སེམས་ཉན་རང་གྲངས་མེད་
པ་བཞུགས་པའོ། །དེ་འདྲ་བའི་བདེ་སྐྱིད་ཀྱི་ཡོན་ཏན་ཀུན་འབད་མེད་རང་བྱུང་ལྷུན་གྲུབ་ཏུ་འབྱུང་བའི་ཞིང་དེར་སྐྱེ་བར་ཤོག་ཅིག ཞིང་ཁམས་དེ་
ཡི་ཕྱོགས་དང་ཕྱོགས་མཚམས་རྣམས་ནས་སྔ་དྲོའི་དུས་སུ་དྲི་ཞིམ་རླུང་གིས་ཤིང་ལྗོན་པ་དེ་དག་བསྐྱོད་པའི་ཚེ་ན་མེ་ཏོག་གི་ཆར་བ་ཆེན་པོ་སིབ་
༄༅། །སིབ་ཏུ་འབེབས་པས་ཉམས་དགའ་བ་དཔག་ཏུ་མེད་པ་བསྐྱེད་ཅིང་། མེ་ཏོག་སྔ་མ་རྙིང་བ་རྣམས་རླུང་གིས་ཕྱགས་པ་དང་མེ་ཏོག་གསར་བ་མང་པོ་
སྔར་བཞིན་བཀྲམ་པས་ཡིད་དབང་མེད་དུ་འགུགས་པ། དེ་འདྲ་ཉིན་ལན་གསུམ་དང་མཚན་ལན་གསུམ་དུ་འབེབས་པའོ། །དཔག་བསམ་གྱི་ལྗོན་
ཤིང་དང༌། ཤིན་ཏུ་མཛེས་པའི་མེ་ཏོག་པདྨོ། ཡན་ལག་བརྒྱད་ལྡན་གྱི་ཆུ་ཀླུང་ཉམས་དགའ་བ་ཐམས་ཅད་ལས་འོད་ཟེར་འཕྲོས་པ་ལས་ཡིད་དུ་
འོང་བའི་ལྷ་མོ་རྣམས་ཀྱིས་མཆོད་པའི་རྫས་གཟུགས་མཛེས་པ་སྒྲ་སྙན་པ་དྲི་ཞིམ་པ་རོ་མངར་བ་རེག་བྱ་འཇམ་པ་ལ་སོགས་པའི་ལོངས་སྤྱོད་
མཆོད་པའི་སྤྲིན་ཕུང་བསམ་གྱིས་མི་ཁྱབ་པ་ཐོགས་ནས་དུས་རྟག་ཏུ་རང་ལ་མཆོད་པ་རྒྱུན་མི་ཆད་པར་མཆོད་དོ། །འོ་ན་ཞིང་དེ་ན་བུད་མེད་མེད་
༄༅། །ན་ལྷ་མོ་དེ་དག་གིས་མཆོད་པ་བྱེད་བཞིན་ཡོད་པ་འགལ་ལོ་སྙམ་ན་མི་འགལ་ཏེ། ཐ་མལ་མ་དག་པའི་བུད་མེད་མེད་ཀྱང་མགོན་པོ་འོད་
དཔག་མེད་ཀྱི་སྤྲུལ་པའི་མཆོད་པའི་ལྷ་མོའི་ཚོགས་ཀྱིས་མཆོད་པའི་རྣམ་འགྱུར་འཇོ་སྒེག་སྣ་ཚོགས་ཀྱི་གར་འཁྱུག་བཞིན་ཡོད་པ་དང་། དེ་འདྲའི་
མཆོད་པའི་ལྷ་མོ་བརྒྱད་དང་བཅུ་དྲུག་བདུན་སྟོང་སོགས། གྲངས་མ་ངེས་པ་དུ་མས་གང་ཟག་རེ་རེ་ལ་རྟག་ཏུ་མཆོད་པ་སྣ་ཚོགས་ཀྱིས་མཆོད་
པའོ། །གཞན་ཡང་གནས་མལ་གྱི་ཁྱད་པར་ཡང་། རང་ཉིད་འདུག་པར་འདོད་ཚེ་རིན་ཆེན་གཞལ་ཡས་ཁང་གི་ནང་དུ་འདོད་རྒུའི་ལོངས་སྤྱོད་
བསམ་གྱིས་མི་ཁྱབ་པ་ལ་དབང་བསྒྱུར་ནས་དམ་པའི་ཆོས་ཀྱི་དགའ་སྟོན་གྱིས་འདའ་བ་དང་། ཉལ་བར་འདོད་ཚེ་རིན་པོ་ཆེ་ལས་གྲུབ་པའི་མལ་
༄༅། །ཁྲི་བཟུང་པོ་ཡིད་དུ་འོང་བའི་སྟེང་དུ། དར་ཟབ་དུ་མའི་མལ་སྟན་རིན་ཐང་དང་བྲལ་བའི་ཉམས་དགའ་བ་དང་། སྔས་ཁྲ་བོ་དང་བཅས་པ་སྔོན་གྱི་
སྨོན་ལམ་གྱི་སྟོབས་ཀྱིས་བསམ་པ་ཙམ་གྱིས་འབྱུང་ངོ༌། །དེ་བཞིན་དུ་ཞིང་དེ་ན་ཆོས་ཀྱི་ལོངས་སྤྱོད་ཕུན་སུམ་ཚོགས་པ་དང་ལྡན་པའི་ཁྱད་པར་
ཡང་། སྤྲུལ་བའི་བྱ་རྣམས་ཀྱིས་དམ་པའི་ཆོས་ཀྱི་སྒྲ་དབྱངས་སྙན་པོར་སྒྲོག་པ་དང། དེ་བཞིན་དུ་ལྗོན་ཤིང་རླུང་གིས་བསྐུལ་བ་ལས་ཆོས་ཀྱི་སྡོམ་
བཞི་སྟོན་པའི་སྒྲ་དང་། ཆུ་ཀླུང་ཉམས་དགའ་བ་ལས་སྒོམ་མེད་ཆུ་བོའི་རྒྱུན་གྱི་ཏིང་ངེ་འཛིན་རྗེས་སུ་གདོམས་པའི་སྒྲ་དང༌། བར་སྣང་ལྷ་ཡི་རོལ་
མོ་ལས་སྙན་འཇེབས་བསྟོད་པའི་སྒྲ་སོགས། རང་གི་ཐོས་པར་འདོད་པའི་ཚེ་ན་འགག་པ་མེད་པར་སྙན་པའི་ཆོས་སྒྲ་ལྷང་ལྷང་དུ་སྒྲོག་ཅིང་། སྒྲ་དེ་
༄༅། །དག་ཐོས་པར་མི་འདོད་པར་ནང་དུ་ཏིང་ངེ་འཛིན་གྱི་ངང་དུ་མཉམ་པར་འཇོག་འདོད་པའི་ཚེ་ནའང་རྣ་བ་ལ་སྒྲ་དེ་དག་མི་གྲག་པ་མ་ཟད།
བསམ་པ་ཙམ་གྱིས་ཡིད་འོང་དབེན་པའི་གནས་མཆོག་ཉིད་དུ་གནས་གྱུར་ཏེ་ཏིང་ངེ་འཛིན་གྱི་ངང་དེར་འབྱམས་ཀླས་ནས་འདུག་གོ །དེ་བཞིན་དུ་
བདུད་རྩིའི་ཁྲུས་ཀྱི་རྫི་ང་བུ་དང་། ཆུ་ཀླུང་དེ་དག་རྣམས་ཀྱང་། དྲོ་བར་འདོད་ན་དྲོ་བ་དང་། གྲང་བར་འདོད་ན་གྲང་བ་དང་། ཁྲུས་བྱེད་ཚེ་ལུས་པོ་
ནུབ་ཙམ་སོགས་ཆེ་ཆུང་གང་ཇི་ཙམ་ཞིག་རང་རང་གིས་འདོད་པ་དེ་ལ་དེ་ལྟར་དུ་འབྱུང་བསཾ། གང་དང་ཅི་བསམ་ཐམས་ཅད་ཡིད་བཞིན་དུ་
འགྲུབ་པའི་བདག་ཉིད་ཅན་ཡོན་ཏན་བཀོད་པ་བསམ་གྱིས་མི་ཁྱབ་པའི་ཞིང་མཆོག་བདེ་བ་ཅན་དེ་རུ་ད་ལྟ་འདི་ནས་ཚེ་འཕོས་མ་ཐག་ཏུ་སྐྱེ་བ་
༄༅། །གཞན་གྱིས་བར་མི་ཆོད་པར་སྐྱེ་བར་ཤོག་ཅིག་སྙམ་དུ་ཚེ་འདིའི་ཆགས་ཞེན་འཁྲི་བ་ཐམས་ཅད་རྦད་ཀྱིས་བཅད་དེ། ཞིང་མཆོག་བདེ་བ་ཅན་དུ་སྐྱེ་
བའི་འདུན་པ་དང་། སྨོན་ལམ་རྣམ་པར་དག་པ་འདི་དུས་དང་གནས་སྐབས་ཐམས་ཅད་དུ་ཤིན་ཏུ་གལ་ཆེ། ད་ལྟ་དུས་འདིར་གང་ལའང་མི་ཆགས་
པ་དང༌། ཅིས་ཀྱང་དགོས་མེད་དུ་ཤེས་པ་ཞིག་མ་བྱུང་ན། མི་ལ་ལས་ཁོ་བོ་འཆི་ཁ་མི་ཆགས་ཟེར་ཡང་དེ་ནི་ཤིན་ཏུ་དཀའ་སྟེ། ད་ལྟ་བས་ཀྱང་འཆི་
ཁ། འཆི་ཁ་བས་ཀྱང་བར་དོའི་རིག་པ་དགུ་འགྱུར་གྱི་གསལ་བས་དེ་དུས་རྟོག་ངན་སྐད་ཅིག་ཙམ་གྱིས་ཀྱང་ལུས་ངན་རེ་བླངས་ཏེ་སྡུག་བསྔལ་མི་
བཟད་པ་མྱོང་དགོས་པའི་ཚུལ་གྱི་ལོ་རྒྱུས་མང་དུ་ཡོད། དེ་བཞིན་དུ་དགེ་བ་ཆེ་ཕྲ་ཅི་བསྒྲུབས་ཀྱང་བསྔོ་བ་དང་སྨོན་ལམ་གྱིས་རྒྱས་འདེབས་པ་འདི་
༄༅། །ཤིན་ཏུ་གལ་ཆེ། ད་ལྟ་བསྔོ་སྨོན་གྱིས་མཚམས་མ་སྦྱར་ན་དགེ་བ་ཙམ་བསྒྲུབས་པའི་གང་ཟག་ཡིན་ཀྱང་འཆི་ཁར་ལོག་སྨོན་རེས་མཚམས་
སྦྱར་ན་ལུས་ངན་མི་བཟད་པ་བླངས་སོང་བའི་ལོ་རྒྱུས་ཀྱང་མང་། དེས་ན་མངོན་རྟོགས་རྒྱན་ལས། ཡོངས་སུ་བསྔོ་བ་ཁྱད་པར་ཅན། །དེ་ཡིས་བྱེད་
པ་མཆོག་ཡིན་ནོ། །ཞེས་སོ། ། ༈ ད་ནི་ཞིང་གི་ཡོན་ཏན་གཙོ་བོར་གྱུར་པ་བསྟན་པ་འཛིན་ཅིང་ཞབས་འབྲང་དང་བསྙེན་བཀུར་བྱེད་པར་སྨོན་པ་
ནི། ཞིང་དེར་རྫོགས་པའི་སངས་རྒྱས་འོད་དཔག་མེད། །བསྐལ་བ་གྲངས་མེད་མྱ་ངན་མི་འདའ་བཞུགས། །དེ་སྲིད་དེ་ཡི་ཞབས་འབྲང་བྱེད་པར་
ཤོག །ནམ་ཞིག་འོད་དཔག་མེད་དེ་ཞི་བར་གཤེགས། །བསྐལ་བ་གངྒའི་ཀླུང་གི་བྱེ་མ་སྙེད། །གཉིས་ཀྱི་བར་དུ་བསྟན་པ་གནས་པའི་ཚེ། །རྒྱལ་
༄༅། །ཚབ་སྤྱན་རས་གཟིགས་དང་མི་འབྲལ་ཞིང་། །དེ་ཡི་ཡུན་ལ་དམ་ཆོས་འཛིན་པར་ཤོག །སྲོད་ལ་དམ་ཆོས་ནུབ་པའི་ཐོ་རེངས་ལ། །སྤྱན་རས་
གཟིགས་དེ་མངོན་པར་སངས་རྒྱས་ནས། །སངས་རྒྱས་འོད་ཟེར་ཀུན་ནས་འཕགས་པ་ཡི། །དཔལ་བརྩེགས་རྒྱལ་པོ་ཞེས་བྱར་གྱུར་པའི་ཚེ། །ཞལ་
ཏ་མཆོད་ཅིང་དམ་ཆོས་ཀུན་འཛིན་ཤོག །མྱ་ངན་འདས་ནས་དེ་ཡི་བསྟན་པ་ནི། །བསྐལ་བ་དུང་ཕྱིར་དྲུག་དང་བྱེ་བ་ཕྲག །འབུམ་ཕྲག་དགུ་བཅུ་རྩ་
དྲུག་བཞུགས་པའི་ཚེ། །རྟག་ཏུ་ཞབས་འབྲང་བསྙེན་བཀུར་བྱེད་པ་དང་། །མི་བརྗེད་གཟུངས་ཀྱིས་དམ་ཆོས་འཛིན་པར་ཤོག །མྱ་ངན་འདས་ནས་
དེ་ཡི་བསྟན་པ་ནི། །བསྐལ་བ་དུང་ཕྱུར་དྲུག་དང་བྱེ་བ་ཕྲག །འབུམ་ཕྲག་གསུམ་གནས་དེ་ཚེ་ཆོས་འཛིན་ཅིང་། །མཐུ་ཆེན་ཐོབ་དང་རྟག་ཏུ་མི་
༄༅། །འབྲལ་ཤོག །དེ་ནས་མཐུ་ཆེན་ཐོབ་དེ་སངས་རྒྱས་ནས། །དེ་བཞིན་གཤེགས་པ་རབ་ཏུ་བརྟན་པ་ནི། །ཡོན་ཏན་ནོར་བུ་བརྩེགས་པའི་
རྒྱལ་པོར་གྱུར། །སྐུ་ཚེ་བསྟན་པ་སྤྱན་རས་གཟིགས་དང་མཉམ། །སངས་རྒྱས་དེ་ཡི་རྟག་ཏུ་ཞབས་འབྲང་བྱེད། །མཆོད་པས་མཆོད་ཅིང་དམ་ཆོས་
ཀུན་འཛིན་ཤོག །དེའང་ཞིང་ཁམས་དེ་ན་ད་ལྟ་དངོས་སུ་བཞུགས་པའི་རྫོགས་པའི་སངས་རྒྱས་མགོན་པོ་འོད་དཔག་ཏུ་མེད་པ་དེ་ཉིད་བསྐལ་བ་
གྲངས་མེད་པར་མྱ་ངན་ལས་མི་འདའ་བར་བཞུགས་པ་དེ་སྲིད་དུ། བདག་ནི་སངས་རྒྱས་དེ་ཡི་ཞབས་འབྲིང་དུ་གནས་ནས་བསྙེན་བཀུར་དང་
མཆོད་འབུལ་ཞབས་ཞུ་སོགས་བྱེད་ནུས་པར་ཤོག ནམ་ཞིག་མགོན་པོ་འོད་དཔག་མེད་པ་དེ་ཉིད་ཀྱི་གཟུགས་སྐུ་དེའང་སྣང་ཚུལ་གྱི་སྤྲོས་པ་
༄༅། །རྣམས་ཆོས་ཀྱི་དབྱིངས་སུ་ཞི་བར་གཤེགས་པའི་ཚུལ་བསྟན་ཏེ། བསྐལ་བ་གངྒཱ་ཀླུང་གི་བྱེ་མ་སྙེད་གཉིས་ཀྱི་བར་དུ་བསྟན་པ་གནས་པའི་ཚེ་ན།
འོད་དཔག་མེད་ཀྱི་རྒྱལ་ཚབ་སྤྱན་རས་གཟིགས་ཡིན་པས། བདག་དེ་དང་མི་འབྲལ་ཞིང༌། དེའི་ཡུན་ལ་ལུང་རྟོགས་དམ་པའི་ཆོས་རྣམསཾ་འཛིན་
སྐྱོང་སྤེལ་གསུམ་བྱེད་ནུས་པར་ཤོག་ཅིག ནམ་ཞིག་སྲོད་ལ་མགོན་པོ་འོད་དཔག་མེད་ཀྱི་དམ་ཆོས་དེ་བདེ་བ་ཅན་དུ་ནུབ་པའི་ཐོ་རེངས་ལ་རྒྱལ་༔
ཚབ་སྤྱན་རས་གཟིགས་དེ་མངོན་པར་རྫོགས་པར་སངས་རྒྱས་ཚེ་སྤྱན་རས་གཟིགས་དེ་ཉིད་སཾངས་རྒྱས་འོད་ཟེར་ཀུན་ནས་འཕགས་པའི་དཔལ་
བརྩེགས་ཀྱི་རྒྱལ་པོ་ཞེས་བྱ་བར་གྱུར་པའི་ཚེ། སངས་རྒྱས་དེའི་ཞལ་ལ་བལྟ་ཞིང་མཆོད་པ་དུ་མས་མཆོད་ཅིང་དམ་ཆོས་ཉན་ནས་བསྟན་པ་
༄༅། །ཡོངས་སུ་འཛིན་ནུས་པར་ཤོག་ཅིག སངས་རྒྱས་དེའི་སྐུ་ཚེ་བསྐལ་པ་བྱེ་བ་ཁྲག་ཁྲིག་ནི་འབུམ་ཕྲག་དགུ་བཅུ་རྩ་དྲུག་ཏུ་བཞུགས་པ་དེའི་
ཚེ། བདག་གིས་ཀྱང་དུས་རྟག་ཏུ་ཞབས་འབྲང་དང་བསྙེན་བཀུར་མཆོད་པ་ཡོངས་སུ་བྱེད་པ་དང༌། སངས་རྒྱས་དེ་ཡིས་གསུངས་པའི་ཆོས་ཐམས་
ཅད་མི་བརྗེད་པའི་གཟུངས་ཀྱིས་བཟུང་སྟེ། དམ་པའི་ཆོས་མཛོད་འཛིན་ནུས་པར་ཤོག་ཅིགཾ མཐར་སངས་རྒྱས་དེ་ཡང་སྐུ་མྱ་ངན་ལས་འདས་
ཚུལ་བསྟན་པ། དེ་ཡི་བསྟན་པའི་གནས་ཚད་ནི་བསྐལ་བ་དུང་ཕྱུར་དྲུག་དང་བྱེ་བ་ཕྲག་འབུམ་ཕྲག་གསུམ་དུ་གནས་པ་དེའི་ཚེ་དམ་པའི་ཆོས་
མཛོད་མ་ལུས་པ་རང་གིས་འཛིན་ནུས་ཤིང་། རྒྱལ་ཚབ་མཐུ་ཆེན་ཐོབ་དང་ནམ་ཡང་རྟག་ཏུ་མི་འབྲལ་པར་ཤོག་ཅིག དེ་ནས་ནམ་ཞིག་མཐུ་ཆེན་
༄༅། །ཐོབ་དེ་ཉིད་སངས་རྒྱས་པའི་སྐབས་ན། དེའི་མཚན་ལ་དེ་བཞིན་གཤེགས་པ་རབ་ཏུ་བརྟན་པ་ཡོན་ཏན་ནོར་བུ་བརྩེགས་པའི་རྒྱལ་པོ་ཞེས་བརྗོད།
དེའི་སྐུ་ཚེ་དང་བསྟན་པའི་ཡུན་ཚད་ཐམས་ཅད་སྤྱན་རས་གཟིགས་དང་མཉམ་པ་ཡིན་ནོ། །སངས་རྒྱས་དེ་ཡི་ཡུན་ལའང་བདག་གིས་རྟག་ཏུ་
ཞབས་འབྲང་བྱེད་པ་དང༌། མཆོད་པས་མཆོད་ཅིང་བསྟན་པ་དམ་པའི་ཆོས་ཀུན་འཛིན་པར་ཤོག་ཅིག འདི་དག་རྣམས་ཀྱང་སྙིང་རྗེ་པདྨ་དཀར་པོ་
ལསཾ་རྒྱས་པར་གསུངས་ཡོད་པས་སྤྲོ་ན་དེར་ལྟོས་ཤིག ༈ མཐར་ཐུག་རང་ཉིད་ཀྱང་མངོན་པར་རྫོགས་པར་སངས་རྒྱ་བར་སྨོན་པ་ནི། དེ་ནས་
བདག་གི་ཚེ་དེ་བརྗེས་མ་ཐག །ཞིང་ཁམས་དེ་འམ་དག་པའི་ཞིང་གཞན་དུ། །བླ་མེད་རྫོགས་པའི་སངས་རྒྱས་ཐོབ་པར་ཤོག །རྫོགས་སངས་རྒྱས་
༄༅། །ནས་ཚེ་དཔག་མེད་པ་ལྟར། །མཚན་ཐོས་ཙམ་གྱིས་འགྲོ་ཀུན་སྨིན་ཅིང་གྲོལ། །སྤྲུལ་བ་གྲངས་མེད་འགྲོ་བ་འདྲེན་པ་སོགས། །འབད་མེད་
ལྷུན་གྲུབ་འགྲོ་དོན་དཔག་མེད་ཤོག །དེའང་ནམ་ཞིག་བདག་རང་ཉིད་ཀྱང་ཞིང་ཁམས་བདེ་བ་ཅན་དེ་ནས་གནས་པའི་ཚེ་ཚད་རྫོགས་ནས་བདག་
གི་ཚེ་དེ་བརྗེས་མ་ཐག་ཏུ། བསོད་ནམས་དང་ཡེ་ཤེས་ཀྱི་ཚོགས་སྔོན་ནས་རྫོགས་ཟིན་པས། ཞིང་ཁམས་དེ་རུ་སངས་རྒྱས་པའམ་ཡང་ན་དོག་
པའི་ཞིང་གཞན་ཞིག་ཏུ། བླ་ན་མེད་པ་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཐོབ་པར་ཤོག་ཅིག མངོན་པར་རྫོགས་པར་སངས་རྒྱས་
ནས་མགོན་པོ་འོད་དཔག་མེད་དམ་ཚེ་དཔག་མེད་པ་ལྟར། མཾཚན་གྱིས་རྣམ་གྲངས་ཐོས་པ་ཙམ་གྱི་འགྲོ་བ་ཀུན་གྱི་རྒྱུད་སྨིན་ཅིང་གྲོལ་ནུས་པའི་
༄༅། །ཡོན་ཏན་དང་ཡེ་ཤེས་ཚད་མེད་པ་དང་ལྡན་ཏ། ནམ་མཁའི་མཐར་ཐུག་པའི་བར་དུ་སྤྲུལ་བ་གྲངས་མེད་པ་འགྱེད་ནས་ཕྱོགས་བཅུའི་འགྲོ་བ་མ་
ལུས་འདྲེན་པ་ལ་སོགས་པའི་དེད་དཔོན་ཆེན་པོ་ཉིད་དུ་གྱུར་ཏ་ཐུགས་རྗེ་དང་ཕྲིན་ལས་བསམ་གྱིས་མི་ཁྱབ་པ་འབད་རྩོལ་མེད་པར་རྟག་ཁྱབ་
ལྷུན་གྱིསཾ་གྲུབ་པའི་ཚུལ་གྱིས་འགྲོ་དོན་དཔག་ཏུ་མེད་པ་བྱེད་པའི་དཔལ་ཐོབ་པར་ཤོག་ཅིག ༈ སངས་རྒྱས་ཀྱི་མཚན་བཟུང་བའི་མཐུས་བྱིན་
རློབས་ཚེ་འདི་ལ་འཇུག་པར་སྨོན་པ་ནི། དེ་བཞིན་གཤེགས་པའི་ཚེ་དང་བསོད་ནམས་དང༌། །ཡོན་ཏན་ཡེ་ཤེས་གཟི་བརྗིད་ཚད་མེད་པ། །ཆོས་སྐུ་
སྣང་བ་མཐའ་ཡས་འོད་དཔག་མེད། །ཚེ་དང་ཡེ་ཤེས་དཔག་མེད་བཅོམ་ལྡན་འདས། །གང་ཞིག་ཁྱོད་ཀྱི་མཚན་ནི་སུས་འཛིན་པ། །སྔོན་གྱི་ལས་
༄༅། །ཀྱི་རྣམ་སྨིན་མ་གཏོགས་པ། །མེ་ཆུ་དུག་མཚོན་གནོད་སྦྱིན་སྲིན་པོ་སོགས། །འཇིགས་པ་ཀུན་ལས་སྐྱོབ་པར་ཐུབ་པས་གསུངས། །བདག་
ནི་ཁྱེད་ཀྱི་མཚན་འཛིན་ཕྱག་འཚལ་བས། །འཇིགས་དང་སྡུག་བསྔལ་ཀུན་ལས་སྐྱབ་ཏུ་གསོལ། །བཀྲ་ཤིས་ཕུན་སུམ་ཚོགས་པར་བྱིན་གྱིས་
རློབས། །ཞེས་དེ་བཞིན་གཤེགས་པ་མགོན་པོ་འོད་དཔག་ཏུ་མེད་པ་དེ་ཉིད་ཀྱི་སྐུ་ཚེ་བསྐལ་བ་གྲངས་མེད་པར་བཞུགས་པ་དང༌། སྔོན་དགེ་སློང་
ཆོས་ཀྱི་འབྱུང་གནས་ཀྱིས་བསྐོལ་བ་གངྒཱ་ཀླུང་གི་བྱེ་མ་སྙེད་གསུམ་གྱི་ཚེ་ལ་བསོད་ནམས་དང་ཡེ་ཤེས་ཀྱི་ཚོགས་རྒྱ་མཚོ་ལྟ་བུ་བསགས་པའི་
ཚོགས་གཉིས་ཀྱི་ཡོན་ཏན་དང༌། འབྲས་བུ་སྟོབས་བཅུ་དང་མི་འཇིགས་པ་བཞི་ལ་སོགས་པའི་སྤངས་རྟོགས་ཀྱི་ཡོན་ཏན་ཚད་མེད་པ་དང༌། ཡེ་
༄༅། །ཤེས་ལྔ་ལ་སོགས་པའི་མཁྱེན་བརྩེ་ནུས་པའི་ཡོན་ཏན་ཀྱང་ཚད་མེད་པ་དང་། འགྲོ་བ་ལྷ་དང་བཅས་པའི་སྤྱོད་ཡུལ་ལས་འདས་པའི་གཟི་བརྗིད་
ཚད་མེད་པ་ལ་སོགས་གཟུགས་སྐུའི་ཡོན་ཏན་དང་། སྐུ་བཞི་སྐུ་ལྔ་ཡེ་ཤེས་ལ་སོགས་པའི་ཡོན་ཏན་ལ་དད་པ་རྩེ་གཅིག་པའི་སྒོ་ནས་སངས་རྒྱས་
རྗེས་སུ་དྲན་ཏེ་མཚན་བཟུང་ན་ཕན་ཡོན་དཔག་ཏུ་མེད་པ་ཡོད་པ་ཡིན་ལ། མཚན་ནི་གང་ལྟར་གསོལ་ཀྱང་ཆོག་སྟེ། ཆོས་སྐུ་སྣང་བ་མཐའ་ཡས་
ཞེས་བརྗོད་ཀྱང་ཆོག་ལ། མགོན་པོ་འོད་དཔག་མེད་ཅས་བརྗོད་ཀྱང་ཆོག ཚེ་དང་ཡེ་ཤེས་དཔག་ཏུ་མེད་པའི་མངའ་བདག་བཅོམ་ལྡན་འདས་
ཞེས་བརྗོད་ཀྱང་ཆོག མདོར་ན་གང་ཟག་གང་ཞིག་གིས་བདེ་བར་གཤེགས་པ་ཁྱེད་ཀྱི་མཚན་གྱི་རྣམ་གྲངས་དེ་དག་ཡིད་ལ་བཟུང་ཞིང༌། དད་པ་
༄༅། །རྩེ་གཅིག་གིས་ཐེ་ཚོམ་མེད་པར་གསོལ་བ་བཏབ་ནས་མཚན་ནི་སུས་འཛིན་ཀྱང་རུང་སྟེ། གང་ཟག་དེ་ལ་སྔོན་གྱི་ལས་ཀྱི་རྣམ་སྨིན་བཟློག་
ཐབས་མེད་པ་ཞིག་བྱུང་ན་མ་གཏོགས་པར། འཕྲལ་རྐྱེན་བར་ཆད་ཀྱི་གནོད་པ་མེ་དང་ཆུ་དང་དུག་དང་མཚོན་ཆ་དང་གནོད་སྦྱིན་དང་སྲིན་པོ་ལ་
སོགས་པའི་འཇིགས་པ་ཀུན་ལས་སྐྱོབ་ནུས་པར་སངས་རྒྱས་ཤཱཀྱ་ཐུབ་པའི་བཀའ་བསླུ་བ་མེད་པ་འཆི་མེད་རྔ་སྒྲ་སོགས་ལས་གསུངས་པ་ཡིན་
པས་དེ་ལ་ཡིད་ཆེས་སྙིང་ནས་སྐྱེས་ཏེ། བདག་གིས་ནི་མགོན་པོ་ཁྱེད་ཀྱི་སྐུ་ལ་རྩ་བའི་བླ་མ་སོགས་སྐྱབས་གནས་ཐམས་ཅད་འདུས་པར་བསམས་
ཏ། དུས་ད་ནས་བཟུང་ཇི་སྲིད་བྱང་ཆུབ་སྙིང་པོའི་བར་དུ་ཁྱེད་ཤེས། ཁྱེད་མཁྱེན། ཁྱེད་ལས་གཞན་པའི་སྐྱབས་དང་སྐྱེལ་མ། མགོན་དང་དཔུང་
༄༅། །གཉེན་གཞན་ན་མེད་བསམས་ཏེ། མཚན་ཡིད་ལ་འཛིན་ཅིང་ངག་གིས་གསོལ་བ་བཏབ། ལུས་ཀྱིས་ཕྱག་འཚལ་བར་བྱས་ན་གནས་སྐབས་ཀྱི་
འཇིགས་པ་ཐམས་ཅད་དང༌། མཐར་ཐུག་སྐྱེ་འཆི་བར་དོའི་སྡུག་བསྔལ་ཀུན་ལས་སྐྱོབ་པར་མཛད་དུ་གསོལ་ཞེས་སྙིང་ཐག་པ་ནས་གསོལ་བ་
བཏབ་ན་སྔར་ཡང་གོང་དུ།དེ་ཡི་དགེ་བ་བདག་ལ་མྱུར་སྨིན་ནས་ཞེས་པ་ལྟརཾ། མདོར་ན་འདི་ཕྱིའི་གནསཾ་སྐབས་ཀུན་ཏུ་སྒོ་གསུམ་ཆོས་དང་འདྲིས་
ཤིང༌། ཆོས་ཀྱི་འགལ་རྐྱེན་ཞི་ཞིང་མཐུན་རྐྱེན་ཡིད་བཞིན་དུ་འགྲུབ་ནས། ནམ་ཞིག་བདེ་བ་ཅན་དུ་སྐྱེས་ཏེ་སངས་རྒྱས་པ་སོགས། འཕྲལ་ཡུན་
ཀུན་ཏུ་བཀྲ་ཤིས་ཕུན་སུམ་ཚོགས་པ་ཞིག་འོང་བར་བྱིན་གྱིས་རློབས་ཤིག ༈ གསུམ་པ་སྨོན་ལམ་འགྲུབ་པའི་བདེན་ཚིག་གཟུངས་སྔགས་དང་
༄༅། །བཅས་པའི་བྱིན་གྱིས་རླབས་པ་ནི། སངས་རྒྱས་སྐུ་གསུམ་བརྙེས་པའི་བྱིན་རླབས་དང༌། །ཆོས་ཉིད་མི་འགྱུར་བདེན་པའི་བྱིན་རླབས་
དང་། །དགེ་འདུན་མི་ཕྱེད་འདུན་པའི་བྱིན་རླབས་ཀྱིས། །ཇི་ལྟར་སྨོན་ལམ་བཏབ་བཞིན་འགྲུབ་པར་ཤོག །དེའང་སྤྱིར་སྨོན་ལམ་འགྲུབ་པ་ལ་
ཚོགས་བསགས་རྒྱ་ཆེན་པོ་ཡོད་ན་དེ་དཔང་པོར་བཞག་སྟེ་སྨོན་ལམ་བཏབ་ན་འགྲུབ་སླ། ས་ཐོབ་འཕགས་པ་རྣམས་ཀྱིས་སྨོན་ལམ་ཅི་བཏབ་
ཐམས་ཅད་འགྲུབ། དེ་མིན་ཚུལ་ཁྲིམས་རྣམ་པར་དག་པ་སྲུང་བའི་གང་ཟག་དང་ཞིང་ཁྱད་པར་ཅན་ལ་འཕྲད་ན་སྨོན་ལམ་ཇི་བཏབ་འགྲུབ་པ་ཡིན།
རང་ལ་དེ་འདྲའི་ཡོན་ཏན་མེད་ན་གཞན་སྟོབས་ལ་བརྟེན་ནས་འགྲུབ་ཚུལ་ཡང་ཡོད་དེ། དཔེར་ན་དཀོན་མཆོག་གསུམ་གྱི་ནུས་མཐུ་དང་ཆོས་ཉིད་
༄༅། །བསླུ་བ་མེད་པའི་བདེན་མཐུ་ལ་བརྟེན་ནས་བདེན་པ་བརྡར་ན། དཀོན་མཆོག་གསུམ་གྱིས་ནམ་ཡང་བསླུ་མི་སྲིད་པ་དང་ཆོས་ཉིད་སྤྲོས་བྲལ་ལ་
དུས་རྟག་ཏུ་འགྱུར་བ་ཡོད་མི་སྲིད་པས་ན། རང་གིས་སྨོན་ལམ་ལེགས་པར་བཏབ་པ་དེ་ལ་སྲས་བཅས་རྒྱལ་བས་མཐུན་འགྱུར་མཛད་པར་མོས་ན་།
སྨོན་ལམ་འགྲུབ་ངེས་ཅན་ཡིན། དེ་བས་ན་སངས་རྒྱས་དཀོན་མཆོག་རྣམས་ལ་ཆོས་སྐུ་ལོངས་སྐུ་སྤྲུལ་སྐུ་སྟེ་སྐུ་གསུམ་གྱི་གོ་འཕང་བརྙེས་ཟིན་
པས་ན་དེའི་བྱིན་རླབས་དང༌། ཆོས་ཐམས་ཅད་ཀྱི་གནཾས་ལུགས་དེ་ཁོ་ན་ཉིད་ནི་ནམ་ཡང་འགྱུར་བ་མེད་དེ། རྒྱུད་བླ་མ་ལས། ཇི་ལྟར་སྔར་བཞིན་
ཕྱིས་དེ་བཞིན། །འགྱུར་བ་མེད་ཕྱིར་ཆོས་ཉིད་དོ། །ཞེས་གསུངས་པ་ལྟར་ཆོས་ཉིད་ནི་དུས་གསུམ་འཕོ་འགྱུར་དང་བྲལ་བའི་མི་འགྱུར་སྤྲོས་བྲལ་
༄༅། །མཉམ་ཉིད་ཡེ་ཤེས་ཆེན་པོ་ཡིན་པས་དེའི་བདེན་པའི་བྱིན་རླབས་དང༌། འཕགས་པའི་དགེ་འདུན་དཀོན་མཆོག་རྣམས་ཀྱི་ཐུགས་རྒྱུད་ཀྱི་
རྟོགས་པའི་ཡོན་ཏན་དེ་འགྲོ་བ་ལྷ་དང་བཅས་པ་དང༌། བདུད་དང་བཅས་པ་སུས་ཀྱང་ཐ་དད་ཕྱེད་དུ་མེད་པས་ན་མི་ཕྱེད་པར་འདུན་པའི་བྱིན་
རླབས་དང་བདེན་པ་ཆེན་པོའི་མཐུས། གོང་དུ་བདག་གིས་ཇི་ལྟར་འདོད་པའི་དོན་གྱི་སྨོན་ལམ་མང་པོ་བཏབ་པ་ཐམས་ཅད་གེགས་མེད་ཡིད་
བཞིན་དུ་འགྲུབ་པར་ཤོག་ཅིག རང་གིས་དེ་ལྟར་བདེན་བརྗོད་བྱས་པ་དང་མཉམ་དུ་རྒྱལ་བ་སྲས་བཅས་རྣམས་ཀྱིས་ཀྱང་། དེ་དེ་བཞིན་དུ་འགྲུབ་
པར་གྱུར་ཅིག་ཅེས་གསུང་རྡོ་རྗེའི་སྒྲས་མཐུན་འགྱུར་མཛད་པ་ཡིན་ནོ་སྙམ་ནས་དགའ་བ་སྒོམས་དང་སྨོན་ལམ་ཅི་བཏབ་འགྲུབ་ངེས་པ་ཡིན་ནོ། །
༄༅། །སྨོན་ལམ་འགྲུབ་པའི་གཟུངས་སྔགས་ནི། དཀོན་མཆོག་གསུམ་ལ་ཕྱག་འཚལ་ལོ། །ཏདྱ་ཐཱ། པཉྩནྡྲི་ཡ་ཨ་ཝ་བོ་དྷ་ནི་ཡེ་སྭཱ་ཧཱ། འདིའི་དོན་ནི་འདི་
ལྟ་སྟེ། དབང་པོ་ལྔ་ཡོངས་སུ་དག་པའི་གཞི་ཚུགས་ཤིག ཅེས་སྨོན་ལམ་འགྲུབ་པའི་འགྱུར་སྔགས་ཡིན། །ཕྱག་བྱ་བའི་འགྱུར་སྔགས་ནི། ན་མོ་
མཉྫུཤྲཱི་ཡེ། ན་མོ་སུ་ཤྲཱི་ཡེ། ན་མཨུཏྟ་མ་ཤྲཱི་ཡེ་སྭཱ་ཧཱ། ཞེས་རིམ་བཞིན་འཇམ་པའི་དབྱངས་ལ་ཕྱག་འཚལ་ལོ། །ལེགས་པའི་དཔལ་ལ་ཕྱག་
འཚལ་ལོ། །མཆོག་གི་དཔལ་ལ་ཕྱག་འཚལ་ལོ། །དེ་དག་གིས་ཆེད་དུ་གཞི་ཚུགས་ཤིག ཅེས་པའི་དོན་ནོ། །དེ་བཞིན་གཤེགས་པ་དེ་དག་གིས་
བྱིན་གྱིས་བརླབས་པའི་གཟུངས་སྔགས་ཁྱད་པར་ཅན་ཡིན་པས་དེ་དག་བརྗོད་ན་དགེ་བ་མང་པོ་འཕེལ་བ་དང༌། འགྱུར་ཁྱད་དང། སྨོན་ལམ་
༄༅། །འགྲུབ་པའི་ཐབས་ཡིན་ནོ། །གཞན་ཡང་རྒྱ་བོད་ཀྱི་མཁས་པ་རྣམས་ཀྱིས་གསུངས་པའི་སྨོན་ལམ་རྣམས་བཏོན་ན་བྱིན་རླབས་ཁྱད་པར་
ཅན་འཇུག་ངེས་ཡིན། དེའང་དཔེར་ན་དཔལ་མགོན་འཕགས་པ་ཀླུ་སྒྲུབ་ཀྱིས་མཛད་པའི་བདེ་སྨོན། འདི་ནས་ནུབ་ཀྱི་ཕྱོགས་རོལ་ཞེས་པ་དེ་དང༌།
པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས་གསུངས་བའི། བསླུ་མེད་མ་དང་། རྗེ་བློ་བཟང་གྲགས་པའི། ནམ་ཞིག་ཚེ་ཡི་འདུ་བྱེད་མ་དང༌། ཀོང་
བོ་རབ་འབྱམས་པའི། མི་མཇེད་མ་༴སོགས་དང༌། ཀུན་མཁྱེན་འཇིགས་མེད་གླིང་པའི། རྡུལ་བྲལ་མ་སོགས། འདི་དག་ནི་ས་ཐོབ་ཀྱི་བྱང་ཆུབ་
སེམས་དཔའ། བདེན་ཚིག་གྲུབ་པའི་གང་ཟག་དག་གི་གསུང་ཁྱད་པར་ཅན་ཡིན་ནོ། །དེ་ལྟར་རྟེན་ཚོགས་ཞིང་གསལ་འདེབས་པ་སྟེ། བདེ་བ་ཅན་
༄༅། །གྱི་ཞིང་གི་བཀོད་པ་དང༌། འོད་དཔག་མེད་གཙོ་འཁོར་ཡང་ཡང་ཡིད་ལ་བྱེད་པ་དང། རང་ནུས་ཡོད་ཚད་རྩལ་དུ་བཏོན་ནས་རྒྱུ་ཚོགས་བསགས་
སྒྲིབ་སྦྱང་ཅི་ནུས་བྱེད་པ་དང༌། གྲོགས་བྱང་ཆུབ་སེམས་བསྐྱེད་ཅེས་པ་ནི། གཞན་དོན་ཁུར་ཁྱེར་གྱི་བསམ་པ་བཟང་པོ་ལ་བློ་སྦྱང་བ་དང༌། རྐྱེན་
སྨོན་ལམ་རྣམ་དག་ཞེས་པ་ནི། ཞིང་ཁམས་ལ་འདུན་པ་ཤུགས་དྲག་པོ་གཏད་ནས་ཡང་ཡང་སྨོན་པ་བྱེད་པ་སྟེ་བདེ་བ་ཅན་དུ་སྐྱེ་བའི་རྒྱུ་བཞི་འདི་
ནི་ཁྱིམ་པ་ཕོ་མོ་རྣམས་ཀྱིས་ཀྱང་བློ་ངོར་ཡང་ཡང་ངེས་པར་བྱེད་རྒྱུ་གལ་ཆེ། རང་ཅག་འཁོར་བའི་སེམས་ཅན་རྣམས་ནི་འཁོར་བ་ཐོག་མ་མེད་པ་
ནས་བཟུང་ད་ལ་མ་ཐུག་གི་བར་དུ་འཁོར་བ་ན་འཁོར་བའི་ཚེ་ན་སྡིག་པ་མི་དགེ་བའི་ཚོགས་ནི་བསགས་ཡུན་རིང་། བསགས་ཚབས་ཆེ། བསགས་
༄༅། །གྲངས་མང་བས་ན། སངས་རྒྱས་བཅོམ་ལྡནས་འདས་ཀྱི་ཞལ་ནས་མཐོ་རིས་ནས་ངན་འགྲོ་རུ་འགྲོ་བའི་གྲངས་ནི་ས་ཆེན་པོ་འདིའི་རྡུལ་གྱི་
གྲངས་དང་མཉམ་པ་ཡོད་པ་དང་། ངན་འགྲོ་ནས་མཐོ་རིས་སུ་འགྲོ་བའི་གྲངས་ནི་ཁོང་གི་ཕྱག་སེན་གྱིས་བཞེས་པའི་རྡུལ་གྱི་གྲངས་ལྟ་བུ་ལས་
མེད་གསུངས་པས། དེ་ལ་གཞལ་ན་རང་ཅག་རྣམས་ཀྱང་ངན་འགྲོ་རུ་འགྲོ་དགོས་ངེས་པ་ཅན་ཡིན་པ་འདྲ་འདུག འོན་ཀྱང་བདེ་ཅན་དུ་སྐྱེ་བའི་རྒྱུ་
བཞི་ལ་འབད་ན། འབད་ཚད་ཐམས་ཅད་བདེ་བ་ཅན་དུ་མ་སྐྱེས་ན་རྫོགས་པའི་སངས་རྒྱས་ཀྱིས་བསླུས་པ་ཡིན། ངེད་རྣམས་ཀྱིས་ཀྱང་ཁྱོད་ཅག་
བསླུས་པ་ཡིན་ཞེས། འཇིགས་མེད་རྒྱལ་བའི་མྱུ་གུ་དང༌། རྫོགས་ཆེན་དཔལ་སྤྲུལ་རིན་པོ་ཆེ་དང་། རྡོ་གྲུབ་ཆེན་ཀུན་བཟང་གཞན་ཕན། རྫ་མུ་ར་
༄༅། །རིན་པོ་ཆེ་སོགས་བླ་མ་དམ་པ་མང་པོས་དེ་ལྟར་གསུངས་འདུག་པས། དེ་ཐམས་ཅད་ཀྱིས་འུ་ཅག་བསླུ་བ་ག་ལ་སྲིད། དེས་ན་བདེ་བ་ཅན་དུ་སྐྱེ་
བའི་རྒྱུ་བཞི་འདི་ནི། མདོ་རང་གི་ལམ་ནས་ཤིན་ཏུ་ཟབ་པའི་ཉེ་ལམ་ཁྱད་པར་ཅན་ཡིན་པས་ན་ཐམས་ཅད་ཀྱི་འདི་ལ་འབད་རྒྱུ་གལ་ཆེ། འདི་ནི་
ད་ལྟ་སྙིགས་དུས་སུ་སྐྱེས་པ་རང་ཅག་རྣམས་ཀྱི་ཐུན་མོང་མ་ཡིན་པའི་ཆོས་སྐལ་ཡིན་པས་ན། ཞིང་ཁྲིད་འདི་ལྟ་བུ་ལེགས་པར་ཉན་རྒྱུའི་སྐལ་བ་
དང་ལྡན་པ་འདི་ཡང་། རང་ཅག་གིས་སྔོན་ཚོགས་བསགས་སྒྲིབ་སྦྱང་རེ་བྱས་པའི་འབྲས་བུ་ཡིན་པར་གདོན་མི་ཟ་བ་ཡིན་ཏ། འོད་མདོ་ལས།
བསོད་ནམས་དག་ནི་མ་བྱས་ན། །འདི་འདྲ་འདི་དག་ཐོབ་མི་འགྱུར། །དཔའ་བོ་གང་དག་གྲུབ་གྱུར་པ། །དེ་དག་གསུང་འདི་ཐོབ་པར་འགྱུར། །
༄༅། །ཞེས་གསུངས་པ་ལྟར་ཡིན་པས་ན། འདིར་འདུས་ཚད་ཐམས་ཅད་ཀྱི་དགའ་སྤྲོའི་ངང་ནས། ཉིན་མཚན་ཀུན་ཏུ་འདི་ལ་འབད་པ་མཛོད་
དང༌། ཚེ་འདིར་ཚེ་རིང་ནད་མེད་རྐྱེན་གེགས་བར་ཆད་ཐམས་ཅད་ཞི་ཞིང༌། ཚེ་ཕྱི་མ་འཁོར་བ་དང་ངན་སོང་གི་གནས་ལས་ཐར་ཏེ། ནུབ་ཕྱོགས་
བདེ་བ་ཅན་དུ་སྐྱེས་ནས། རིང་པོར་མི་ཐོགས་པར་ས་བཅུ་ལམ་ལྔ་བགྲོད་དེ། སྟོབས་བཅུ་མངའ་བ་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་
ས་པའང་རང་གཞན་ལ་ཕན་པའི་སེམས་ཀྱིས། དབན་སྤྲུལ་བསྟན་པའི་དབང་ཕྱུག་གིས་རྨ་ཆུ་ཀླུང་སྔོན་མོའི་འགྲམ་གྱི་མཐའ་འཁོར་ཀུན་ཏུ་ལྗོན་ཤིང་ར་བས་བསྐོར་བའི་
ནེའུ་གསིང་གི་སྐྱེད་ཚལ་དུ་གནས་སྐབས་ཞིག་ལ་ཤར་མར་བྲིས་པ་འདིའང་རང་གཞན་སེམས་ཅན་ཐམས་ཅད་ནུབ་ཕྱོགས་བདེ་བ་ཅན་དུ་སྐྱེ་བའི་རྒྱུར་གྱུར་ཅིག དགེའོ། །དགེའོ། །དགེའོ། །
༄༅། །བཟང་སྤྱོད་སྨོན་ལམ་གྱི་འགྲེལ་བའམ་ཟིན་བྲིས་གང་དྲན་བརྗེད་ཐོར་བཀོད་པ་ཁྱིམ་པ་ཕོ་མོ་རྣམས་ལ་
སློབ་བཤད་དགེ་སྐུལ་གྱི་ཚུལ་དུ་བྲིས་པ་བྱང་ཆུབ་གཞུང་ལམ་ཞེས་བྱ་བ་བཞུགས་སོ།།
༄༅། །འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོ་འདི་ཉིད་འཆད་པར་བྱེད་པ་ལ། ཐོག་མར་དགེ་
བ་ཀླད་དོན། བར་དུ་དགེ་བ་གཞུང་དོན།ཐ་མར་དགེ་བ་མཇུག་གི་དོན་དང་གསུམ་ལས། དང་པོ་ལ་མཚན་
དོན་དང་། འགྱུར་ཕྱག་གཉིས་ལས། དང་པོ་ནི། རྒྱ་གར་སྐད་དུ། ཨཱརྱ་བྷ་དྲ་ཙརྱ་པྲ་ནི་དྷ་ན་རཱ་ཛ། བོད་
སྐད་དུ། འཕགས་པ་བཟང་བོ་སྤྱོད་པའི་སྨོན་ལམ་གྱི་རྒྱལ་པོ། དེའང་སྤྱིར་སྔོན་རྒྱ་གར་དུ་སྐད་རིགས་མི་
༄༅། །འདྲ་བ་སུམ་བརྒྱ་དང་དྲུག་ཅུ་ཡོད་པའི་ནང་ནས། ཡོངས་གྲགས་ཀྱི་སྐད་རིགས་ཆེན་པོ་བཞི་ཡོད་དེ། དེ་ནི་ལེགས་སྦྱར་སཾ་ཀྲྀ་ཏ་ལྷའི་
སྐད་དང་། པྲ་ཀྲྀ་ཏ་རང་བཞིན་པ་བརྡ་སྦྱོར་འཕྲལ་གྱི་སྐད། ཨ་ཝ་བྷྲཾ་ཤི་ཏ་གསང་བ་བརྡའི་སྐད་དམ་གཞན་དུ་ཟུར་ཆགས་པའི་སྐད་ཀྱང་
ཟེར། བི་ཤཱ་ཙི་ཤ་ཟ་འདྲེའི་སྐད་དང་བཞི་ཡོད་པ་ལས། ཡོངས་གྲགས་ལ་སངས་རྒྱས་བཅོམ་ལྡན་འདས་ཀྱིས་ཆོས་འཁོར་རིམ་པ་གསུམ་
བསྐོར་བ་དེ་དག་གདུལ་བྱ་མཐུན་སྣང་བའི་སྣང་ངོར་ལེགས་སྦྱར་སཾ་ཀྲྀ་ཏ་ལྷའི་སྐད་ལྟར་དུ་གསུངས་པ་ཡིན་པས་ན། དེའི་སྐད་དུ་གཞུང་
༄༅། །འདིའི་མཚན་ལ་ཨརྱ་བྷ་དྲ་ཙརྱ་པྲ་ནི་དྷ་ནཱ་རཱ་ཛ་ཞེས་ཟེར། དེ་བོད་སྐད་ཀྱི་དབང་དུ་བྱས་ན། འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོ་
ཞེས་བརྗོད། དེ་སྐད་གཉིས་ཤན་སྦྱར་ནཾ། ཨརྱ་ཞེས་པ་འཕགས་པ། བྷ་དྲ་ཞེས་པ་བཟང་པོ། ཙརྱ་ཞེས་པ་སྤྱོད་པ། པྲ་ནི་དྷ་ན་ཞེས་པ་སྨོན་ལམ།
རཱ་ཛ་ཞེས་པ་ནི་རྒྱལ་པོའོ། །སྤྱིར་བྱང་ཆུབ་སེམས་དཔའི་སྨོན་ལམ་འདི་ལ་བྱང་ཆུབ་སྤྱོད་པའི་སྨོན་ལམ་དང༌། བཟང་པོ་སྤྱོད་པའི་སྨོན་ལམ་
གཉིས་ཡོད། དེའང་བྱམས་སྨོན་ལྟ་བུ་དེ་བྱང་ཆུབ་སྤྱོད་པའི་སྨོན་ལམ་དང་། བཟང་སྤྱོད་སྨོན་ལམ་འདི་ལྟ་བུ་ལ་བཟང་པོ་སྤྱོད་པའི་སྨོན་ལམ་ཞེས་
གསུངས། དེའི་ཁྱད་པར་ནི། སྨོན་ལམ་འདེབས་པ་པོ་རྗེ་བཙུན་བྱམས་པ་མགོན་པོ་ལྟ་བུ་དེས་ཐོག་མར་རང་ཉིད་སངས་རྒྱས་ནས། དེ་རྗེས་
༄༅། །སེམས་ཅན་ཐམས་ཅད་སངས་རྒྱས་ཀྱི་ས་ལ་འགོད་འདོད་ཀྱི་རྒྱལ་པོ་ལྟ་བུའི་སེམས་བསྐྱེད་དེ་འདོད་ཆེན་པོའི་སེམས་བསྐྱེད་ཅེས་བློ་
སྟོབས་ཆུང་ངུ་ཡིན། དེའི་སྒོ་ནས་བཏབ་པའི་སྨོན་ལམ་ལ་བྱང་ཆུབ་སྤྱོད་པའི་སྨོན་ལམ་ཟེར། དེ་བཞིན་དུ་སྨོན་ལམ་འདེབས་པ་པོ་བྱང་ཆུབ་སེམས་
དཔའ་ཀུན་ཏུ་བཟང་པོ་དང་། འཇམ་དཔལ་དབྱངས་ལྟ་བུས། ཐོག་མར་སེམས་ཅན་ཐམས་ཅད་སངས་རྒྱས་ཀྱི་ས་ལ་བཀོད་ནས། དེའི་རྗེས་སུ་
རང་ཉིད་སངས་རྒྱས་ཀྱི་གོ་འཕང་ཐོབ་པར་འདོད་པའི་སེམས་བསྐྱེད་དེ་རྫི་བོ་ལྟ་བུའི་སེམས་བསྐྱེད་ཆེན་པོ་ཡིན། དེའི་སྒོ་ནས་བཏབ་པའི་སྨོན་
ལམ་ལ་བཟང་པོ་སྤྱོད་པའི་སྨོན་ལམ་ཟེར་ཞེས་མི་ཉག་ཀུན་བསོད་ཀྱི་བྱམས་སྨོན་འགྲེལ་བར་གསུངས། ཚིག་འགྲེལ་ལྟར་ན། འགྲེལ་བ་གཞན་
༄༅། །རྣམས་སུ་འཕགས་པ་བཟང་པོ་སྤྱོད་པའི་ཞེས་པའི་འཕགས་པ་དེ། འཕགས་པའི་གང་ཟག་ལ་སྦྱར་ཡོད་ཀྱང༌། འདིར་མཁས་པ་ཤྲཱི་རྒྱལ་པོའི་ཞལ་
རྒྱུན་ལྟར་ན། བཟང་སྤྱོད་སྨོན་ལམ་འདི་སྡེ་སྣོད་གསུམ་གྱི་ནང་ནས། རབ་ཏུ་རྒྱས་པ་མངོན་པའི་སྡེ་སྣོད་དུ་གཏོགས་པས་ན་སྡེ་སྣོད་གཞན་ལས་
ཁྱད་པར་དུ་འཕགས་པའི་ཕྱིར་འཕགས་པ་དང༌། བཟང་པོ་སྤྱོད་པ་ཞེས་པའི་དོན་ནི། གཞུང་འདི་གསུང་པ་པོ་འཕགས་པ་ཀུན་ཏུ་བཟང་པོས་
གཞོན་ནུ་ནོར་བཟང་ལ་གསུངས་པས། བྱང་ཆུབ་སེམས་དཔའི་སྤྱོད་པ་ལ་བསླབ་པའི་སྡེ་སྣོད་དེ། སྡེ་སྣོད་གཞན་ཐམས་ཅད་ལས་ཁྱད་པར་དུ་
འཕགས་པ་ཕུལ་དུ་བྱུང་བའམ་མཆོག་ཏུ་གྱུར་བ་ཡིན་པས་ན་བཟང་པོ་སྤྱོད་པའི་སྨོན་ལམ་ཞེས་བརྗོད་ཀྱང་ཆོག ཡང་ན་བསམ་པ་བཟང་པོ་བྱང་
༄༅། །ཆུབ་ཀྱི་སེམས་ཀྱི་ཀུན་ནས་བསླང་བའི། སྤྱོད་པ་བཟང་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚུལ་ཡོངས་སུ་བསྟན་ཡོད་པས་ན། འདི་
ལས་མཆོག་ཏུ་གྱུར་བའི་སྨོན་ལམ་ཟབ་མོ་ཞིག རྗོད་བྱེད་ཚིག་དང་བརྗོད་བྱ་དོན་གང་ལ་མཚོན་ནའང་མེད་པས་ན་སྨོན་ལམ་གྱི་རྒྱལ་པོ་ཞེས་
བྱའོ། །སྤྱིར་སྨོན་ལམ་འདི་ལ་སྨོན་ལམ་ཆེན་པོ་འབུམ་ཕྲག་གསུམ་ཞེས་པ་ལྟ་བུ་དང༌། གཞན་སྨོན་ལམ་ཆེན་པོ་ལྔ་བརྒྱ་སོགས་མང་པོ་ཞིག་
གསུངས་ཡོད་ཀྱང་། ཚུར་བསྡུ་ན་སྨོན་ལམ་ཆེན་པོ་བཅུ་དྲུག་དེའི་ནང་དུ་མ་འདུས་པ་མེད་གསུངས། བཟང་སྤྱོད་སྨོན་ལམ་ཡོངས་སུ་རྫོགས་པ་
འདི་དག་ཚུར་བསྡུ་ན། འདིའི་མཇུག་ཏུ། འཇམ་དཔལ་དཔའ་བོས་སོགས་ཚིག་བཞི་བའི་ཚིགས་བཅད་གཅིག་འདིའི་ནང་དུ་འདུ་བ་ཡིན།
༄༅། །འཕགས་པ་བཟང་པོ་སྤྱོད་པའི་སྨོན་ལམ་དབུ་ནས་ཞབས་སུ་བསྡུས་པའི་དོན་འདི་དག རང་སྟོབས་ཀྱི་འདེབས་ནུས་པའི་ཚད་བྱང་ཆུབ་སེམས་
དཔའ་ས་དང་པོ་པ་འཕགས་ལམ་ཐོབ་པའི་སྐབས་ཡིན་ཏེ། དབུ་མ་འཇུག་བའི་ནང་། ས་དང་པ་པས། ཀུན་ཏུ་བཟང་པོའི་སྨོན་པས་རབ་སྨོན་ཅིང་།
ཞེས་ས་དང་པོ་པ། མཐོང་ལམ་ཐོབ་པའི་སྐབས་སྨོན་ལམ་འདི་དག་རང་སྟོབས་ཀྱིས་འདེབས་ནུས་གསུངས། དེ་མིན་བྱང་ཆུབ་སེམས་དཔའ་སྒྱུ
ཚོགས་ལམ་དང་སྦྱོར་ལམ་པ་ལྟ་བུ་དང་། ཉན་ཐོས་དང་། རང་སངས་རྒྱས་སོགས་གང་གིས་རང་སྟོབས་ཀྱིས་འདེབས་མི་ནུས་གསུངས་སོ། །
གཉིས་པ་འགྱུར་ཕྱག་ནི། འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །རྒྱལ་པོའི་བཀས་བཅད་ཀྱི་ཕྱག་གམ་སྡེ་སྣོད་ངོས་
༄༅། །འཛིན་གྱི་ཕྱག་ལྟར་ན། ཆོས་འདི་མངོན་པའི་སྡེ་སྣོད་དུ་གཏོགས་ཤིང་དེ་ནི་ལྷག་པའི་བསླབ་པ་ཤེས་རབ་ཀྱི་བསླབ་པ་བརྗོད་བྱའི་གཙོ་
བོར་བསྟན་པས་ན། སྡེ་སྣོད་ངོས་འཛིན་གྱི་ཕྱག་ཀྱང་ཡིན་ལ། ལོ་ཙཱ་བའི་འགྱུར་གྱི་སྔ་ལོགས་སུ་རང་རང་གི་ལྷག་པའི་ལྷ་ལ་ཕྱག་འཚལ་བས་ན།
འདི་ལོ་ཙཱ་བའི་འགྱུར་ཕྱག་ཀྱང་ཡིན། དེའང་སོ་སོའི་སྐྱེ་བོ་ལས་ཁྱད་པར་དུ་འཕགས་པས་ན་འཕགས་པ། ཡང་ན་སྲིད་ཞི་གཉིས་ལས་ཁྱད་པར་དུ་
འཕགས་པས་ན་འཕགས་པ། ཉོན་མོངས་པའི་རྩུབ་རེག་དང་བྲལ་པས་ན་འཇམ། བདེ་སྟོང་གཉིས་སུ་མེད་པའི་ཡེ་ཤེས་ཀྱི་དཔལ་དང་ལྡན་
པའམ། ལེགས་པའི་ཡོན་ཏན་དྲུག་གི་དཔལ་དང་ལྡན་པས་ན་དཔལ། སྐྱེ་འཆི་བགྲེས་རྒུད་དང་བྲལ་ཞིང་། གཞོན་ནུ་བཅུ་དྲུག་ལོན་པའི་ན་ཚོད་
༄༅། །ཀྱི་ལང་ཚོ་དང་ལྡན་པའི་ཟུར་ཕུད་ལྔ་པ་རྒྱལ་བ་ཐམས་ཅད་ཀྱི་སྲས་སུ་གྱུར་པ་དེ་ལ་སྒོ་གསུམ་གུས་པའི་སྒོ་ནས་ཕྱག་འཚལ་ལོ། །བཟང་སྤྱོད་
འགྲེལ་བ་རྒྱ་གར་འཕགས་ཡུལ་དུ། སློབ་དཔོན་ཕྱོགས་ཀྱི་གླང་པོ་དང༌། འཕགས་པ་ཀླུ་སྒྲུབ་ཀྱི་འགྲེལ་བ་དང༌། སློབ་དཔོན་ཤཱཀྱ་བཤེས་གཉེན་
དང་སློབ་དཔོན་རྒྱན་བཟང་གི་འགྲེལ་བ་སོགས་མང་པོ་ཡོད། བོད་འགྲེལ་ལ་ཡང་། ཇོ་ནང་རྗེ་བཙུན་ཏཱ་ར་ནཱ་ཐ་དང༌། ཀུན་མཁྱེན་སྟོབས་འབར་
འོད་ཟེར་གྱི་འགྲེལ་བ། ལྕང་སྐྱ་རོལ་པའི་རྡོ་རྗེའི་འགྲེལ་བ། སྨིན་གླིང་ལོ་ཆེན་དྷརྨ་ཤྲཱིའི་འགྲེལ་བ་སོགས་ཡོད། ཇོ་ནང་རྗེ་བཙུན་ཏཱ་ར་ནཱ་ཐ་དང༌། ཀུན་མཁྱེན་
སྟོབས་འབར་འོད་ཟེར་གཉིས་ཀྱི་འགྲེལ་བ་གཉིས་ཅུང་ཟད་རྒྱས། ལྕང་སྐྱ་རོལ་བའི་རྡོ་རྗེའི་འགྲེལ་བ་ལྡེབ་རིང་ང་ལྔ་ཡོད། ལྕང་སྐྱའི་འགྲེལ་བ་ལས་གསུང་དོན། སློབ་དཔོན་ཕྱོགས་གླང་དང༌། །
༄༅། །འཕགས་པ་ཀླུ་སྒྲུབ་གཉིས་ཀྱི་འགྲེལ་བ་གང་ཡིན་ཀྱང་། བསྡུས་དོན་དང་བཞུང་བཤད་གཉིས་ཀ་ཕལ་ཆེར་གཅིག་ཏུ་མཐུན་པ་དང་། འཕགས་ཡུལ་གྱི་མཁས་པ་ཆེན་པོ་ཡིན་པས་དེ་གཉིས་རང་
ལུགས་མཆོག་ཏུ་འཛིན་དགོས། རྗེ་བཙུན་ཏཱ་ར་ནཱ་ཐའི་འགྲེལ་བར་ས་མཐོན་པོ་འབའ་ཞིག་ལ་སྦྱར་བས་ན་གཞུང་གཞན་དང་མི་མཐུན་པ་མང་། ཀུན་མཁྱེན་སྟོབས་འབར་འོད་ཟེར་གྱི་འགྲེལ་བ་དེ། །
ཕལ་ཆེར་ཤཱཀྱ་བཤེས་གཉེན་གྱི་རྗེས་སུ་འབྲང་བར་འདུག་ཀྱང་། ལ་ལ་ཤཱཀྱ་བཤེས་གཉེན་དང་མི་འདྲ་བར། ས་བཅུ་ཕར་ཕྱིན་བཅུ་དང་སྦྱར་པའི་བཤད་པ་ལ་གཞུང་ཆེན་པོ་རྣམས་ཀྱི་བཤད་སྲོལ་དང་
མཐུན་དཀའ་ནའང་འདིར་དགག་བཞག་སྤངས་གསུམ་མི་བྱ་གསུངས། ལྕང་སྐྱའི་མོས་སྤྱོད་བཞི་ནས་བཟུང་ས་བཅུའི་རྒྱུན་མཐའི་བར་ལ་སྦྱར་ཚུལ་ཁྱད་པར་མང་པོ་བཏོན་ཡོད་ཀྱང་འདིར་རང་ཅག་
གིས། རྫོགས་ཆེན་དཔལ་སྤྲུལ་བའི་ཞལ་རྒྱུན་དྲི་མ་མེད་པ་ནི་ཨ་འཛོམས་རྒྱལ་སྲས་ཀྱི་འབྲུ་འགྲེལ་ཡིན་པས་འདི་ཉིད་གཙོར་འདོན་བྱས་ཡོད། ཟུར་མཆན། སྤྱིར་སྨོན་ལམ་གང་བཏབ་
༄༅། །ཀྱང་། སྨོན་ལམ་ཆེན་པོ་རྣམས་འགྲུབ་པ་ལ་དང་པོ་ཚུལ་ཁྲིམས་རྣམ་པར་དག་པའི་གཞི་བཟུང་དགོས་ཏེ་ཚུལ་ཁྲིམས་དག་པའི་ཕན་ཡོན་སྐབས།
སྨོན་ལམ་ཐམས་ཅད་ཡིད་བཞིན་དུ་འགྲུབ་པ་ཞེས་པ་ལྟར་ལ། དེའི་སྟེང་དུ་སྨོན་ལམ་འགྲུབ་པའི་རྐྱེན་ལ་ཚོགས་བསགས་སྒྲིབ་སྦྱང་འདི་གལ་ཆེ་
སྟེ། འདི་མེད་ན་སྨོན་ལམ་གང་བཏབ་ཀྱང་འགྲུབ་མི་འགྲུབ་ཅི་རིགས་ཡོད་གསུངས། དེས་ན་རྒྱུ་ཚུལ་ཁྲིམས་རྣམ་པར་དག་པ་དང༌། རྐྱེན་ཚོགས་
བསགས་སྒྲིབ་སྦྱང་གཉིས་འཛོམས་ན་སྨོན་ལམ་གང་བཏབ་ཀྱང་ངེས་པར་འགྲུབ་པ་ཡིན་གསུངས། དེ་ལ་ཐོག་མར་བཟང་སྤྱོད་སྨོན་ལམ་འདིའི་
གླེང་གཞི་ནི། སྨོན་ལམ་འདི་མདོ་སྡེ་ཕལ་བོ་ཆེའི་ནང་དུ་བསྟན་ཡོད། ཇི་ལྟར་ན། སྔོན་བྱང་ཆུབ་སེམས་དཔའ་གཞོན་ནུ་ནོར་བཟང་གིས་དགེ་བའི་
༄༅། །བཤེས་གཉེན་བརྒྱ་དང་བཅུ་བསྟེན་པའི་ནང་ནས། ལྔ་བཅུ་ང་གསུམ་པ་དེ་ཉིད་བྱང་ཆུབ་སེམས་དཔའ་ཀུན་ཏུ་བཟངཔོ་ཞེས་བྱ་བ་དེ་ཉིད་
ཡིན་ལ། དེའི་སྐབས་སུ་གཞོན་ནུ་ནོར་བཟང་དེ། ཀུན་ཏུ་བཟང་པོའི་དཀྱིལ་འཁོར་རྒྱ་མཚོ་ལྟ་བུ་ལ་འཇུག་ཐུབ་པ་ཞེས་པའི་དོན་ནི། གཞོན་ནུ་ནོར་
བཟང་གིས་བྱང་ཆུབ་སེམས་དཔའ་ཀུན་ཏུ་བཟང་པོ་ཞེས་བྱ་བ་དེ་ཐོག་མར་ཞལ་མཇལ་པའི་ཚེ། བྱང་ཆུབ་སེམས་དཔའ་ཀུན་ཏུ་བཟང་པོ་དེ་ཉིད། །
བཅོམ་ལྡན་འདས་རྣམ་པར་སྣང་མཛད་ཀྱི་སྤྱན་སྔར་སེང་གེའི་ཁྲི་རིན་པོ་ཆེ་པདྨའི་སྙིང་པོ་ཅན་གྱི་སྟེང་དུ་བཞུགས་ཡོད། དེའི་མཐའ་སྐོར་དུ་བྱང་
ཆུབ་སེམས་དཔའི་ཚོགས་རྒྱ་མཚོ་ལྟ་བུས་བསྐོར་ནས་ཡོད། རྣམ་པར་སྣང་མཛད་དེའི་མདུན་དུའང་བྱང་ཆུབ་སེམས་དཔའ་ཀུན་ཏུ་བཟང་པོ། །
༄༅། །འཁོར་བྱང་ཆུབ་སེམས་དཔའ་དཔག་ཏུ་མེད་པས་བསྐོར་ནས་ཡོད། དེ་མ་ཟད་བྱང་ཆུབ་སེམས་དཔའ་ཀུན་ཏུ་བཟང་པོའི་བ་སྤུའི་གོང་བུ་རེ་རེའི་
ནང་དུ་ཞིང་ཁམས་རྒྱ་མཚོ་ལྟ་བུ། སངས་རྒྱས་རྒྱ་མཚོ་ལྟ་བུ། འཁོར་བྱང་ཆུབ་སེམས་དཔའ་རྒྱ་མཚོ་ལྟ་བུས་བསྐོར་ནས་བཞུགས་ཡོད། དེ་ལྟ་བུའི་
སངས་རྒྱས་རྣམ་པར་སྣང་མཛད་གཅིག་གི་མདུན་དུ་བྱང་ཆུབ་སེམས་དཔའ་ཀུན་ཏུ་བཟང་པོས་སྐུ་ལུས་ཀྱི་བཀོད་པ་དཔག་ཏུ་མེད་པ་འགྱེད་པ་
བཞིན་དུ། ཕྱོགས་བཅུའི་སངས་རྒྱས་ཐམས་ཅད་ཀྱི་སངས་རྒྱས་རེ་རེའི་མདུན་དུ། བྱང་ཆུབ་སེམས་དཔའ་ཀུན་ཏུ་བཟང་པོ་བསམ་གྱིས་མི་ཁྱབ་པ་
དང༌། འཁོར་བྱང་ཆུབ་སེམས་དཔའ་བསམ་གྱིས་མི་ཁྱབ་པ། ཀུན་ཏུ་བཟང་པོ་རེ་རེའི་བ་སྤུའི་གོང་བུ་རེ་རེ་ལ་ཞིང་ཁམས་བསམ་གྱིས་མི་ཁྱབ་པ། །
༄༅། །ཀུན་ཏུ་བཟང་པོ་བསམ་གྱིས་མི་ཁྱབ་པ།སངས་རྒྱས་བསམ་གྱིས་མི་ཁྱབ་པ། འཁོར་བྱང་ཆུབ་སེམས་དཔའ་བསམ་གྱིས་མི་ཁྱབ་པ། དེ་
བཞིན་དུ་རྡུལ་གཅིག་གི་སྟེང་ན་འཇིག་རྟེན་གྱི་ཁམས་ཀྱི་རྡུལ་ཇི་སྙེད་ཀྱི་བཀོད་པའི་སངས་རྒྱས་ཐམས་ཅད་ཀྱི་མདུན་དུ། བྱང་ཆུབ་སེམས་དཔའ་
ཀུན་ཏུ་བཟང་པོ་བསམ་གྱིས་མི་ཁྱབ་པ། འཁོར་བྱང་ཆུབ་སེམས་དཔའ་བསམ་གྱིས་མི་ཁྱབ་པ། དེའི་བ་སྤུའི་གོང་བུ་རེ་རེ་ལ། ཞིང་ཁམས་བསམ་
གྱིས་མི་ཁྱབ་པ། ཀུན་ཏུ་བཟང་པོ་བསམ་གྱིས་མི་ཁྱབ་པ། སངས་རྒྱས་བསམ་གྱིས་མི་ཁྱབ་པ། འཁོར་བྱང་ཆུབ་སེམས་དཔའ་བསམ་གྱིས་མི་ཁྱབ་
པ། དེའི་མཛད་པ་བསམ་གྱིས་མི་ཁྱབ་པ་བཞིན་དུ། ནམ་མཁའི་གར་ཁྱབ་དང་། ཆོས་ཀྱི་དབྱིངས་ཀྱིས་གར་ཁྱབ་ཐམས་ཅད་ལ་ཀུན་ཏུ་བཟང་པོ་
༄༅། །བསམ་གྱིས་མི་ཁྱབ་པ། སངས་རྒྱས་བསམ་གྱིས་མི་ཁྱབ་པ། འཁོར་བྱང་ཆུབ་སེམས་དཔའ་བསམ་གྱིས་མི་ཁྱབ་པ། དེ་ལྟར་ཀུན་ཏུ་བཟང་པོ་རེ་
རེའི་བ་སྤུའི་གོང་བུ་རེ་རེའི་ནང་དུ། ཞིང་ཁམས་བསམ་གྱིས་མི་ཁྱབ་པ། ཀུན་ཏུ་བཟང་པོ་བསམ་གྱིས་མི་ཁྱབ་པ། འཁོར་བྱང་ཆུབ་སེམས་དཔའ་
བསམ་གྱིས་མི་ཁྱབ་པ། དེ་འདྲ་བ་དེ་གཞོན་ནུ་ནོར་བཟང་གིས་མངོན་སུམ་དུ་མཇལ་བ་ཡིན། དེའི་མིང་ལ་གཞོན་ནུ་ནོར་བཟང་དེ་ཉིད་ཀུན་ཏུ་
བཟང་པོའི་ཞིང་ཁམས་རྒྱ་མཚོ་ལྟ་བུ་ལ་འཇུག་ནུས་པ་ཞེས་བརྗོད། དེའི་ཚེ་ན་བྱང་ཆུབ་སེམས་དཔའ་ཀུན་ཏུ་བཟང་པོ་དེ་ཉིད་ཀྱིས་ཕྱག་གཡས་པ་
གླང་ཆེན་གྱི་སྣ་ཞགས་ལྟར་བརྐྱངས་ཏེ། གཞོན་ནུ་ནོར་བཟང་གི་དབུ་ཐོག་ཏུ་བཞག་ནས། ཇི་སྙེད་སུ་དག་སོགས། ཞེས་བཟང་སྤྱོད་སྨོན་ལམ་
༄༅། །འདི་ཐོག་མར་གསུངས་སོ། ། ༈ གཉིས་པ་བར་དུ་དགེ་བ་གཞུང་གི་དོན་དངོས་ལ། སྨོམ་ལམ་འགྲུབ་པའི་རྒྱུ་ཡན་ལག་བདུན་པའི་ཚོགས་
བསགས་པ་དང༌། སྨོན་ལམ་གྱི་དངོས་གཞི་དང༌། རྗེས་སུ་ཕན་ཡོན་བསྟན་པས་མཇུག་བསྡུ་བ་དང་གསུམ་ལས། དང་པོ་ཚོགས་བསགས་ཡན་
ལག་བདུན་གྱི་ཐོག་མར་ཕྱག་འཚལ་བའི་ཡན་ལག་ལ། མདོར་བསྟན་པ་དང་། རྒྱས་པར་བཤད་པ་གཉིས་ལས། དང་པོ་ནི། ཇི་སྙེད་སུ་དག་
ཕྱོགས་བཅུའི་འཇིག་རྟེན་ན། །དུས་གསུམ་གཤེགས་པ་མི་ཡི་སེངྒེ་ཀུན། །བདག་གིས་མ་ལུས་དེ་དག་ཐམས་ཅད་ལ། །ལུས་དང་ངག་ཡིད་དང་
བས་ཕྱག་བགྱི་འོ། །དེའང་ཇི་སྙེད་ཞེས་པ་མང་ཚིག་ཡིན་ཏེ། འཇིག་རྟེན་གྱི་ཁམས་གྲངས་བཟུང་དུ་མེད་པ་ཇི་སྙེད་ནམ་མཁའི་མཐའ་མ་ཟད་བར་
༄༅། །དུ་ཟད་རྒྱུ་མེད་པའི་གང་སུ་དག་གི་འཇིག་རྟེན་གྱི་ཁམས་ཀྱི་ཆགས་ཚུལ་ནི། ཕྱོགས་རེ་རེ་དང་དུས་རེ་རེ་ལྟ་བུ་མ་ཡིན་པར་། ཕྱོགས་བཞི་མཚམས་
བཞི་སྟེང་འོག་གཉིས་ཏེ་ཕྱོགས་བཅུའི་འཇིག་རྟེན་གྱི་ཁམས་ནི་རབ་འབྱམས་མུ་མཐའ་མེད་པ་ཉིད་ཡིན་ལ། དེ་དག་ན་བཞུགས་པའི་དུས་གསུམ་
གྱི་སངས་རྒྱས་ཀྱང་། དཔེར་ན་མི་མཇེད་འཇིག་རྟེན་གྱི་ཞིང་འདི་ལྟ་བུ་ལ་མཚོན་ན། འདས་པའི་སངས་རྒྱས་འཁོར་བ་འཇིག་དང་། གསེར་ཐུབ།
འོད་སྲུང་ལྟ་བུ་དང༌། ད་ལྟའི་སྟོན་པ་ཐུགས་རྗེ་ཅན་ཤཱཀྱ་ཐུབ་པ་དང་། མ་འོངས་པའི་སངས་རྒྱས་བྱམས་པ་མགོན་པོ་ནས། སངས་རྒྱས་མོས་པའི་
བར་སངས་རྒྱས་དགུ་བརྒྱ་དང་གོ་དྲུག་སྟེ།དུས་གསུམ་གྱི་སངས་རྒྱས། རྒྱུ་བདེ་བ་བྱང་ཆུབ་སེམས་དཔའི་ཐེག་པ་ལ་བརྟེན་ནས། འབྲས་བུ་བདེ་བ་།
༄༅། །རྫོགས་པའི་སངས་རྒྱས་ཀྱི་གོ་འཕང་མཐོན་པོར་གཤེགས་པའི་དེ་བཞིན་གཤེགས་པ། སྟོབས་བཅུ། མི་འཇིགས་པ་བཞི། མ་འདྲེས་པ་
བཅོ་བརྒྱད། ཟག་མེད་མཁྱེན་པའི་སྡེ་ཚན་ཉེར་གཅིག་གི་ཡོན་ཏན་མཆོག་མངའ་བའི། དཔེར་ན་གདོང་ལྔའི་དབང་པོ་སེང་གེས་གངས་རི་བཟུང་
ཚེ། གཅན་གཟན་གྱི་ཚོགས་ཟིལ་གྱིས་གནོན་པ་བཞིན། འཇིགས་པ་དང་བག་ཚ་བ་མེད་པའི་རྐང་གཉིས་རྣམས་ཀྱི་མཆོག་མི་ཡི་སེང་གེ་ལྟ་བུ།
གྲངས་བཟུང་དུ་མེད་པ་ཇི་སྙེད་ཅིག་ཡོད་པ་ཀུན་ལ། ཕྱག་འཚལ་མཁན་གྱི་གང་ཟག་བདག་གིས་ཕྱག་འཚལ་ཡུལ་གོང་དུ་སྨོས་མ་ཐག་པའི་
ཕྱོགས་བཅུའི་ཞིང་ཁམས་རབ་འབྱམས་མུ་མེད་པ་ན་བཞུགས་པའི་སངས་རྒྱས་གྲངས་མེད་པ་མ་ལུས་ཤིང་ལུས་པ་མེད་པ་དེ་དག་ཐམས་ཅད་ལ།
༄༅། །ལུས་གུས་པས་ཕྱག་འཚལ་བ་དང་། ངག་གུས་པས་གསོལ་བ་བཏབ། ཡིད་གུས་པས་ཁྱེད་ཤེས་ཀྱི་དད་པ་དང་བཅས་ཏེ་ཡིད་རབ་ཏུ་དང་བའི་སྒོ་
ནས་ཕྱག་བགྱིའོ། ། ༈ གཉིས་པ་རྒྱས་པར་བཤད་པ་ལ་གསུམ། དང་པོ་ལུས་ཀྱི་སྒོ་ནས་ཕྱག་འཚལ་བ་ནི། བཟང་བོ་སྤྱོད་པའི་སྨོན་ལམ་སྟོབས་
དག་གིས། །རྒྱལ་བ་ཐམས་ཅད་ཡིད་ཀྱི་མངོན་སུམ་དུ། །ཞིང་གི་རྡུལ་སྙེད་ལུས་རབ་བཏུད་པ་ཡིས། །རྒྱལ་བ་ཀུན་ལ་རབ་ཏུ་ཕྱག་འཚལ་ལོ། ། 
དེའང་བསྒོམ་པ་གོམས་པའི་ཕྱག་བསྟན་པ་སྟེ། སྔོན་སངས་རྒྱས་ཐམས་ཅད་ཀྱིས་ནམ་མཁའི་མཐའ་ཁྱབ་པའི་སེམས་ཅན་ཐམས་ཅད་ཀྱི་དོན་དུ། །
བསམ་པ་བཟང་པོ་བྱང་ཆུབ་མཆོག་ཏུ་སེམས་བསྐྱེད། སྤྱོད་པ་བཟང་པོ་ཕ་རོལ་ཏུ་ཕྱིན་པ་དྲུག་ལ་བསླབ། ཁམས་གསུམ་གྱི་སེམས་ཅན་ཐམས་
༄༅། །ཅད་སྡུག་བསྔལ་གྱི་རྒྱ་མཚོ་ལས་སྒྲོལ་པའི་ཕྱིར་དུ་སྤྱད་དཀའ་བ་མགོ་དང་ཡན་ལག་སོགས་སྦྱིན་པ་བྱེད་པའི་སྐབས་སུ། སྨོན་ལམ་འདི་
ལྟར་བཏབ་སྟེ། མ་འོངས་པ་ན་བདག་སངས་རྒྱས་པའི་དུས་སུ་སེམས་ཅན་གང་དང་གང་གིས་བདག་ཡིད་ལ་བྱས་ཏེ་གསོལ་བ་བཏབ་ན། བདག་
རིང་པོར་མི་ཐོགས་པར་སེམས་ཅན་དེ་དག་གི་མདུན་དུ་འོང་ནས་དེ་དག་གི་འཇིགས་དང་སྡུག་བསྔལ་ཐམས་ཅད་སྐྱོབས་ནུས་པར་ཤོག་ཅིག ཅེས་
སོགས་སྨོན་ལམ་རྒྱ་མཚོ་ལྟ་བུ་བཏབ་པའི་སྟོབས་དེ་དག་གིས་མཐུ་ལ་བརྟེན་ནས། ད་ལྟ་རྫོགས་སྨིན་སྦྱང་པ་མཐར་ཕྱིན་ཏེ་སངས་རྒྱས་ཀྱི་གོ་
འཕང་ཐོབ་ནས་གཟུགས་སྐུ་རྣམ་གཉིས་ཀྱིས་འགྲོ་དོན་ཐོགས་པ་མེད་པར་མཛད་བཞིན་ཡོད། དེས་ན་ད་ལྟ་ཕྱོགས་བཅུའི་རྒྱལ་བ་སྲས་དང་བཅས་
༄༅། །པ་ཐམས་ཅད་ཞིང་རྡུལ་གྱི་གྲངས་དང་མཉམ་པ་ཞིག་བདག་གི་ཡིད་ཀྱི་ཡུལ་དུ་གསལ་ལ་གསོལ་བ་བཏབ་ན། གསོལ་བ་འདེབས་པ་པོའི་མདུན་
དུ་མངོན་སུམ་དུ་བྱོན་ནས་ཐུགས་ཀྱིས་དགོངས། སྤྱན་གྱིས་གཟིགས། སྙན་གྱིས་གསན་ནས་མིག་ལོང་གི་མདུན་དུ་མིག་ལྡན་བཞིན་ངེས་པར་
བཞུགས་ཡོད་དེ། ཇི་སྐད་དུ། གང་ཞིག་མོས་པས་ཡིད་བྱེད་པ། །དེ་ཡི་མདུན་ན་ཐུབ་པ་བཞུགས། །དབང་བསྐུར་བྱིན་གྱིས་རློབས་པར་འགྱུར། །
ཞེས་དང་། ཨོ་རྒྱན་ཆེན་པོས། དད་པ་ཅན་གྱི་གང་ཟག་ཕོ་མོ་ལཿ པད་འབྱུང་གང་དུའང་མ་འཞུད་སྒོ་ཉལ་ཡོད༔ ང་ཡི་ཚེ་ལ་འདས་གྲོང་ཡོད་མ་
ཡིན༔ དད་ལྡན་མི་རེའི་མདུན་ན་པད་འབྱུང་རཿ ཞེས་སོ། །དེས་ན་ཕྱོགས་བཅུའི་རྒྱལ་བ་སྲས་དང་བཅས་པ་རང་གི་མདུན་གྱི་ནམ་མཁར་
༄༅། །བཞུགས་ཡོད་པ་ལ་ཡོད་པར་གསལ་འདེབས་རྒྱུ་དེ་ཕྱག་འཚལ་བའི་ཡུལ་རེད། ཡུལ་ཚོགས་ཞིང་དེ་དག་གི་མདུན་དུ་ཕྱག་འཚལ་བའི་
གང་ཟག་རང་གི་ལུས་འདི་ཡང་ཕྱོགས་བཅུའི་ཞིང་རབ་འབྱམས་མུ་མཐའ་མེད་པ་དེ་རྡུལ་དུ་ཕབ་ན་དེའི་རྡུལ་གྱི་གྲངས་དཔག་མི་ནུས་པ་ལྟར། །
ཕྱོགས་བཅུའི་ཞིང་གི་རྡུལ་ཇི་སྙེད་ཡོད་པ་དེ་སྙེད་དུ་སྤྲུལ་ནས་རང་གཞན་མཐའ་ཡས་པའི་སེམས་ཅན་ཐམས་ཅད་ཀྱི་བསམ་སྤྱོད་གཅིག་མཐུན་
སྒོའི་ལུས་རབ་ཏུ་གུས་པའི་སྒོ་ནས་བཏུད་པ་ཡིས་བདུད་བཞིའི་གཡུལ་ལས་རྒྱལ་བའི་རྒྱལ་བ་རྫོགས་པའི་སངས་རྒྱས་བཅོམ་ལྡན་འདས་ཞིང་
རྡུལ་གྱི་གྲངས་དང་མཉམ་པ་ཀུན་ལ། བདག་ཅག་དེང་ནས་བྱང་ཆུབ་མ་ཐོབ་ཀྱི་བར་དུ་སྒོ་གསུམ་གུས་པ་ཆེན་པོས་རབ་ཏུ་ཕྱག་འཚལ་ལོ། །
༄༅། །དེའང་སྔོན་གང་ཟག་གཅིག་གིས་སངས་རྒྱས་ཀྱི་རིང་བསྲེལ་གྱི་སྙིང་པོ་ཅན་གྱི་མཆོད་རྟེན་གཅིག་ལ་ཕྱག་འཚལ་བའི་ཕན་ཡོན་མཐའ་ཡས་ན།
ཕྱག་འཚལ་ཡུལ་ཕྱོགས་བཅུའི་ཞིང་རབ་འབྱམས་མུ་མཐའ་མེད་པའི་སངས་རྒྱས་ལ་ཕྱག་འཚལ་བ་པོ་ཞིང་རྡུལ་གྱི་གྲངས་དང་མཉམ་པར་སྤྲུལ་
ནས་ཕྱག་འཚལ་ན། ཕྱོགས་བཅུའི་སངས་རྒྱས་ཐམས་ཅད་ཀྱི་ཐུགས་རྗེ་དང་བྱིན་རླབས་ཀྱི་སྟོབས་དང་རང་གི་དད་པ་དང་མོས་གུས་ཀྱི་སྟོབས་
གཉིས་གདོང་འཛོམས་པས་ན་ཕན་ཡོན་བསམ་གྱིས་མི་ཁྱབ་པ་ཡོད་པ་ནི་སྨོས་ཅི་དགོས་སོ། ། ༈ གཉིས་པ་ཡིད་ཀྱི་སྒོ་ནས་ཕྱག་འཚལ་བ་ནི། །
རྡུལ་གཅིག་སྟེང་ན་རྡུལ་སྙེད་སངས་རྒྱས་རྣམས། །སངས་རྒྱས་སྲས་ཀྱི་དབུས་ན་བཞུགས་པ་དག །དེ་ལྟར་ཆོས་ཀྱི་དབྱིངས་རྣམས་མ་ལུས་པར། །
༄༅། །ཐམས་ཅད་རྒྱལ་བ་དག་གིས་གང་བར་མོས། །དེའང་འདི་ལྟ་བ་མཇལ་བའི་ཕྱག་ཡིན་ཏེ། ཆོས་ཐམས་ཅད་ཀྱི་ཆོས་ཉིད་གནས་ལུགས་ཇི་
ལྟ་བ་བཞིན་རྟོགས་པའི་གང་ཟག་གིས་འདི་ལྟ་བུ་ཞིག་བློ་ཡུལ་དུ་འཆར་ནུས་ཀྱི། དེ་མིན་སོ་སྐྱེ་ཕལ་བའི་བློར་ཤོང་དཀའ། དེ་ཡང་རྡུལ་ཕྲ་རབ་
གཅིག་གི་སྟེང་ན། འཇིག་རྟེན་གྱི་ཁམས་ན་རྡུལ་ཇི་སྙེད་ཅིག་ཡོད་པའི་གྲངས་དང་མཉམ་པའི་སངས་རྒྱས་བཞུགས་ཡོད། དེའང་རྡུལ་ཕྲན་ཇེ་ཆེ་རུ་
མ་སོང་། སཾངས་རྒྱས་རྣམས་ཇེ་ཆུང་དུ་མ་སོང་བར་ཡངས་དོག་མེད་པར་བཞུགས་ཡོད་པ་ནི་དངོས་པོའི་ཆོས་ཉིད་ཡིན་ལ། འཁོར་དུའང་སངས་
རྒྱས་ཀྱི་སྲས། དཔེར་ནཾ།སངས་རྒྱས་ཤཱཀྱ་ཐུབ་པ་ལྟ་བུ་ལ་མཚོན་ན་སྐུ་སྲས་སྒྲ་གཅན་འཛིན། གསུང་སྲས་ཉན་ཐོས་དང་རང་རྒྱལ། ཐུགས་ཀྱི་སྲས་
༄༅། །པོ་བྱང་ཆུབ་སེམས་དཔའ་དང་གསུམ་ཡོད་པ་ལས། ཐུགས་སྲས་བྱང་ཆུབ་སེམས་དཔའ་རྣམས་ནི། རྒྱལ་བ་རྣམས་ཀྱི་གདུང་འཚོབ་པ། དམ་པ་
ཆོས་ཀྱི་མཛོད་འཛིན་པ་གདུལ་བྱའི་ལྷག་མ་སྐྱོང་ནུས་པའི་ཁྱད་ཆོས་གསུམ་ལྡན་གྱི་སྲས་ཡིན་ལ། དེ་ལྟ་བུའི་སངས་རྒྱས་སྲས་ཀྱིས་བསྐོར་པའི་
དབུས་ནཱ་བཅར་བ་དང་དོག་པ་མེད་པ། སྙོག་པ་མེད་པ། འདྲེས་པ་མེད་པར་བཞུགས་པ་དེ་དག་ཇི་ལྟ་བ་བཞིན་དུ། དེ་ལྟར་ནམ་མཁའི་གར་ཁྱབ་
དང་ཆོས་ཀྱི་དབྱིངས་ཀྱིས་གར་ཁྱབ་རྣམས་ཏེ་མ་ལུས་པ་ཐམས་ཅད་དུ་དཔེར་ན་རྡུལ་ཕྲན་གཅིག་གི་གོ་སར་ཞིང་རྡུལ་གྱི་གྲངས་དང་མཉམ་པའི་
སངས་རྒྱས་རྣམས་དང་། སྲས་བྱང་ཆུབ་སེམས་དཔའ་འབའ་ཞིག་ཏིལ་གྱི་གོང་བུ་ཁ་ཕྱེས་པ་ལྟར་ཡོད། དེ་ལྟར་ཆོས་དབྱིངས་ཀྱིས་གར་ཁྱབ་ལ་
༄༅། །རྒྱལ་བ་སྲས་དང་བཅས་པ་དག་གིས་གོ་མཚམས་མེད་པར་གང་བར་མོས་ཏེ། དེ་དག་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་
དང་། མཁྱེན་བརྩེ་ནུས་གསུམ་གྱི་ཡོན་ཏན་དྲན་ནས་རང་གི་ཡིད་ཀྱིས་དད་གུས་ཚད་མེད་པ་བྱས་པ་དེ་ལ་ཡིད་ཀྱིས་ཕྱག་འཚལ་བ་ཞེས་བརྗོད། དེ་
ཡང་རྡུལ་གཅིག་སྟེང་ན་འཇིག་རྟེན་གྱི་ཁམས་ཀྱི་རྡུལ་གྱི་གྲངས་དང་མཉམ་པའི་སངས་རྒྱས་མང་པོ་ཞིག་ཇི་ལྟར་ཤོང་སྙམ་ན། རང་ཅག་ཐ་མལ་
བའི་བློར་མི་ཤོང་ཡང་། སངས་རྒྱས་དང་བྱང་ཆུབ་སེམས་དཔའ་དབང་འབྱོར་བ་རྣམས་ཀྱི་སྤྱོད་ཡུལ་དུ་མངོན་དུ་གྱུར་ནུས། དེ་ནི་ཆོས་ཐམས་ཅད་
རྟེན་འབྲེལ་ཡིན་པའི་གནད་ཀྱིས་ཡིན། དེས་ན་དག་པའི་སྣང་ངོར་རྡུལ་གཅིག་གི་སྟེང་འཇིག་རྟེན་གྱི་ཁམས་ཀྱི་རྡུལ་གྱི་གྲངས་དང་མཉམ་པའི་
༄༅། །སངས་རྒྱས་ཡོད་ཆོག་པ་ནི་རྟེན་འབྲེལ་ཡིན་པའི་གནད་ཀྱིས་ཏེ། ཇི་སྐད་དུ། རྟེན་འབྲེལ་ལ་མི་རུང་བ་མེད། །སྟོང་ཉིད་ལ་མི་ཤོང་བ་མེད། །ཅེས་།
དང༌། གང་ལ་སྟོང་པ་ཉིད་རུང་བ། །དེ་ལ་ཐམས་ཅད་རུང་བར་འགྱུར། །གང་ལ་སྟོང་ཉིད་མི་རུང་བ། །དེ་ལ་ཐམས་ཅད་རུང་མི་འགྱུར། །ཞེས་
གསུངས། དེས་ན་ཆོས་ཐམས་ཅད་ཀྱི་ནང་ན་བདེན་གྲུབ་གཅིག་ཀྱང་མེད་པའི་གནད་ཀྱིས། རྟེན་འབྲེལ་གྱི་སྣང་བ་གང་རུང་རུང་འཆར་ཆོག་པ་
ཡིན། བདེན་གྲུབ་ཡིན་ན་རྟེན་འབྲེལ་གྱི་སྣང་བ་འདི་དག་འཆར་རྒྱུ་མེད། ཆོས་ཐམས་ཅད་བདེན་མེད་ཡིན་པའི་དོན་ནི། ཆོས་ཐམས་ཅད་ཀྱི་
གནས་ལུགས་སྟོང་པ་ཉིད་ཡིན་པའི་ཕྱིར་རོ། །སྟོང་ཉིད་ཡིན་པའི་གནད་ཀྱིས་རྟེན་འབྲེལ་གྱི་སྣང་བ་མ་ངེས་པར་འཆར་ཆོག་པས་ན། རྡུལ་གཅིག་
༄༅། །གི་སྟེང་ན་རྡུལ་སྙེད་ཀྱི་སངས་རྒྱས་སྣང་རུང་བ་ཡིན། རྟེན་འབྲེལ་ཡིན་པའི་གནད་ཀྱིས་ཆོས་ཐམས་ཅད་ཀྱི་ནང་ན་མི་སྟོང་བའི་ཆོས་གཅིག་
ཀྱང་མེད་པའི་ཕྱིར་རོ། །དེས་ན་མི་ཕམ་པས། ཤེས་བྱའི་ཁམས་ན་བདེན་གྲུབ་གཅིག་ཡོད་ན། །ཤེས་བྱ་འདི་ཀུན་གཏན་ནས་མི་སྣང་འགྱུར། ། །
ཤེས་བྱ་གཅིག་ཀྱང་བདེན་པར་མ་གྲུབ་པས། །མཐའ་མེད་ཤེས་བྱའི་ཆོས་ཚུལ་རྣམ་པར་བཀྲ། ཞེས་གསུངས། ཤེས་བྱའི་ཁམས་ན་བདེན་གྲུབ་
གཅིག་ཡོད་ན། ཤེས་བྱའི་ཆོས་རང་རང་རྟེན་འབྲེལ་གྱི་དངོས་པོར་གྲུབ་ཚུལ་འདི་ཤར་མི་ཐུབ། ཤེས་བྱའི་ཁམས་ན་བདེན་གྲུབ་མེད་པས་ན། ཤེས་
བྱའི་ཆོས་འདི་དག་རྟེན་ཅིང་འབྲེལ་འབྱུང་གི་རྣམ་པར་འགག་མེད་དུ་སྣང་རུང་རུང་། འཆར་རུང་རུང་། རྟེན་ཅིང་འབྲེལ་འབྱུང་ཡིན་པའི་སྟོབས་
༄༅། །ཀྱིས་སྣང་བ་འདི་དག་གང་གིའང་ཕྱོགས་སུ་མ་ལྷུང་བ་ཡིན། གལ་ཏེ་སྣང་བ་འདི་དག་དག་པའི་ཕྱོགས་སུ་ལྷུང་ན། མ་དག་པའི་སྣང་བ་འདི་དག་
འཆར་མི་རུང་བ་དང་། གལ་ཏེ་སྣང་བ་འདི་དག་མ་དག་པའི་ཕྱོགས་སུ་ལྷུང་ན། དག་པའི་སྣང་བ་འདི་དག་འཆར་མི་རུང་བ་ཡིན། དེས་ན་སྣང་བ་
འདི་དག་དག་མ་དག་གང་གི་ཕྱོགས་སུའང་མ་ལྷུང་བ་ཡིན་ཟེར་དགོས། དེས་ན་སྣང་བ་འགག་མེད་འཆར་རུང་རུང་ཡིན་པ་ནི་རྟེན་འབྲེལ་ཡིན་
པའི་གནད་དང་། རྟེན་འབྲེལ་སྣང་བ་འདི་དག་གི་ནང་ན་བདེན་གྲུབ་གཅིག་ཀྱང་མེད་པ་ནི་སྟོང་ཉིད་ཡིན་པའི་གནད་ཀྱིས་སྟོང་རྟེན་འབྲེལ་འདི་
གཉིས་ཟུང་འབྲེལ་དུ་ཤེས་དགོས། དེས་ན་རྡུལ་གཅིག་སྟེང་ན་རྡུལ་སྙེད་ཀྱི་སངས་རྒྱས་ཡོད་པ་རྟེན་འབྲེལ་ཡིན་པ་དང་། དངོས་པོའི་ཆོས་ཉིད་
༄༅། །ཡིན་པའི་གནད་ཀྱིས་སོ། །སྔོན་རྗེ་བཙུན་མི་ལ་གཡག་རྭའི་ནང་དུ་བཞུགས་ནས། མི་ལ་ཇེ་ཆུང་དང་། གཡག་རྭ་ཇེ་ཆེ་རུ་མ་སོང་བ་ལྟ་བུ་
དང་།ཇོ་བོ་རྗེ་མཉམ་མེད་དཱི་བཾ་ཀཱ་ར། ཙྪ་ཀོང་ནང་དུ་བཞུགས་ནས་ཙྪ་ཀོང་ཇེ་ཆེ་དང་། ཇོ་བོ་ཇེ་ཆུང་དུ་མ་སོང་བར་བཞུགས་ཏེ། ཇོ་བོའི་ཞལ་ནས།
འདི་རྟོག་གེ་བ་རྣམས་ཀྱིས་གོ་ན་བློ་ངོར་མི་མཛའ་ནའང་། རྒྱ་བོད་གཉིས་བསྐོར་ནས་མནའ་བསྐྱལ་ཀྱང་ཆོག ཆོས་ཐམས་ཅད་ཀྱི་གནས་ལུགས་
ནི་འདི་ལྟ་བུ་ཞིག་ཡིན་གསུངས་པ་ལྟ་བུའོ། ། ༈ ད་ནི་གསུམ་པ་ངག་གི་ཕྱག་འཚལ་ནི། དེ་དག་བསྔགས་པ་མི་ཟད་རྒྱ་མཚོ་རྣམས། །དབྱངས་ཀྱི་
༈ ཡན་ལག་རྒྱ་མཚོའི་སྒྲ་ཀུན་གྱིས། །རྒྱལ་བ་ཀུན་གྱི་ཡོན་ཏན་རབ་བརྗོད་ཅིང༌། །བདེ་བར་གཤེགས་པ་ཐམས་ཅད་བདག་གིས་བསྟོད། །དེའང་
༄༅། །ཕྱོགས་བཅུ་དུས་གསུམ་གྱི་སངས་རྒྱས་དང་བྱང་ཆུབ་སེམས་དཔའི་ཚོགས་དང་བཅས་པ་རྣམས་ལ་ཡོན་ཏན་བསམ་གྱིས་མི་ཁྱབ་པ་ཡོད་དེ། དཔེར་
ན་སྐུ་རྫུ་འཕྲུལ་གྱི་ཡོན་ཏན། གསུང་རྗེས་སུ་བསྟན་པའི་ཡོན་ཏན། ཐུགས་ཀུན་ཏུ་བརྗོད་པའི་ཡོན་ཏན་དྲན་ནས་དེ་དག་ལ་བསྔགས་པ་འམ་
བསྟོད་པ་བརྗོད་པ་ཡིན། བསྟོད་པ་བྱེད་པའི་ཚེ་ན་རང་གི་ལུས་འདི་ལུས་གཅིག་ཙམ་མ་ཡིན་པར་ཞིང་རྡུལ་གྱི་གྲངས་དང་མཉམ་པའི་ལུས་དཔག་
ཏུ་མེད་པ། ལུས་དཔག་ཏུ་མེད་པ་ལ་མགོ་དཔག་ཏུ་མེད་པ། མགོ་དཔག་ཏུ་མེད་པ་ལ་ལྕེ་རྐན་དཔག་ཏུ་མེད་པ་སྟེ་དཔག་མེད་གསུམ་ལྡན་ནམ་
བཞི་ལྡན་གྱི་སྒོ་ནས་སངས་རྒྱས་ཀྱི་ཡོན་ཏན་མི་ཟད་པ་རྒྱ་མཚོ་རྣམས་ལ། བསྟོད་ཚུལ་འགྱུར་ཁུགས། འདེགས་འཇོགསྙན་འཇེབས་ཚངས་པའི་
༄༅། །དབྱངས་ལྟ་བུའི་དབྱུངས་ཀྱི་ཡན་ལག་མི་ཟད་པ་རྒྱ་མཚོའི་ཆུ་རྡུལ་གྱི་གྲངས་དང་མཉམ་པའི་སྒྲ་སྐད་མི་འདྲ་བ་སྣ་ཚོགས་ཀྱིས། འཇིག་
རྟེན་གྱི་ཁམས་དང་མཉམ་པའི་རྒྱལ་བ་མ་ལུས་པ་ཀུན་གྱི་གསང་བ་བསམ་གྱིས་མི་ཁྱབ་པའི་ཡོན་ཏན་སྟོབས་བཅུ། མི་འཇིགས་པ་བཞི། མ་
འདྲེས་པ་བཅོ་བརྒྱད། ཟག་མེད་མཁྱེན་པའི་སྡེ་ཚན་ཉེར་གཅིག བྱང་ཆོས་སོ་བདུན་ལ་སོགས་པའི་ཡོན་ཏན་མང་པོ་ལ་བསྔགས་པ་རབ་ཏུ་བརྗོད་
ཅིང༌། ཞེས་སངས་རྒྱས་ཀྱི་ཡོན་ཏན་ནི་བརྗོད་ན་མཐའ་ལས་འདས་པ་ཡིན་ཏེ། དཔེར་ན་དཔལ་ལྡན་ཟླ་བ་གྲགས་པའི་དབུ་མ་འཇུག་པའི་ནང་ན།
སངས་རྒྱས་ཀྱི་ཡོན་ཏན་བརྗོད་པའི་སྐབས་སངས་རྒྱས་ཀྱི་ཡོན་ཏན་ནི་ཟད་མཐའ་མེད་ཀྱང༌། དེ་ཙམ་ཞིག་ལས་ཁོང་གི་བློ་གྲོས་ཀྱི་སྟོབས་ཀྱིས་
༄༅། །བརྗོད་མ་ནུས་པ་ཡིན་མ་གཏོགས་སངས་རྒྱས་ཀྱི་ཡོན་ཏན་ཟད་པ་ནི་ག་ལ་སྲིད་དེ། དཔེར་ན་བྱ་ནམ་མཁའ་ལ་འཕུར་ན་ནམ་མཁའི་མཐའ་ཟད་པ་
མེད་ཀྱང༌། གཤོག་རྩལ་ཟད་ནས་ས་ལ་ལྷུང་བ་ལྟ་བུ་ཡིན་གསུངས། དེས་ན་སངས་རྒྱས་རྣམས་ཀྱི་གསང་བ་གསུམ་གྱི་ཡོན་ཏན་བརྗོད་དེ།བདེ་
བར་གཤེགས་པ་སྲས་དང་བཅས་པ་ཐམས་ཅད་ལ་གང་ཟག་བདག་གིས་གུས་པ་ཆེན་པོའི་སྒོ་ནས་བསྟོད་དོ་ཞེས་སོ། །དེས་ན་སངས་རྒྱས་ཀྱི་ཡོན་
ཏན་ནི་ས་ཐོབ་ཀྱི་སེམས་དཔའ་རྣམས་ཀྱིས་བསྐལ་བ་བརྒྱ་སྟོང་གི་བར་དུ་བརྗོད་ཀྱང་ཟད་མི་ནུས་མོད། འོན་ཀྱང་བསྟོད་པ་ལན་གཅིག་བྱས་པའི་
ཕན་ཡོན་ཀྱང་། སྔོན་བདག་ཅག་གི་སྟོན་པ་སློབ་པ་ལམ་གྱི་གནས་སྐབས་ན། སངས་རྒྱས་སྐལ་རྒྱལ་ཞེས་བྱ་བ་དེ་ཟད་པ་མེའི་ཏིང་འཛིན་ལ་
༄༅། །མཉམ་པར་བཞག་ནས་བཞུགས་ཡོད་པའི་མདུན་དུ་སོང་ནས། རྐང་པ་ཡ་གཅིག་བཏེགས་ནས་དབུ་ཐོག་ཏུ་བཞག་སྟེ། སྐྱེས་བུ་ཁྱུ་མཆོག་
ཁྱོད་འདྲའི་དགེ་སྦྱོང་ཆེན་པོ་གཞན་དག་ལྷ་ཡུལ་ས་ལའང་མེད། །འཇིག་རྟེན་འདི་ན་ཡོད་པ་མ་ཡིན་ལྷ་ཡི་ཕོ་བྲང་གནས་མཆོག་དག་ནའང་མེད། །
རི་དང་ནགས་སུ་བཅས་པའི་ས་སྟེང་རྒྱས་པ་ཀུན་ནས་བསྐོར་ཀྱང་ག་ལ་ཡོད། །ཅེས་པའི་ཚིག་བཞི་བའི་ཚིགས་སུ་བཅད་པ་གཅིག་བརྗོད་པས་
བསྐལ་བ་མང་པོའི་ཚོགས་རྒྱ་ཆེན་པོ་རྫོགས་སོང་བ་ཡིན། དེས་ན་རང་གིས་ཀྱང་ཕྱོགས་བཅུའི་དུས་གསུམ་གྱི་སངས་རྒྱས་ཐམས་ཅད་མདུན་གྱི་
ནམ་མཁར་བཞུགས་ཡོད་པར་མོས་ཏེ། དེ་དག་གི་མདུན་ནས་རང་གི་ལུས་མང་པོར་སྤྲུལ་ནས་རྒྱལ་བ་དེ་དག་གི་སྐུ་གསུང་ཐུགས་གསང་བ་གསུམ་
༄༅། །ལ་བསྟོད་པ་བྱེད་ཀྱིན་ཡོད་བསམ་ན། བསྐལ་པ་མང་པོའི་ཚོགས་རྫོགས། སྒྲིབ་པ་དག་ངེས་པ་ཡིན་ནོ། ། ༈ གཉིས་པ་མཆོད་པ་འབུལ་བའི་ཡན་
ལག་ལ། བླ་ན་ཡོད་པའི་མཆོད་པ་དང་། བླ་ན་མེད་པའི་མཆོད་པ་གཉིས་ལས། དང་པོ་ནི། མེ་ཏོག་དམ་པ་ཕྲེང་བ་དམ་པ་དང༌། །སིལ་སྙན་
རྣམས་དང་བྱུག་པ་གདུགས་མཆོག་དང་། །མར་མེ་མཆོག་དང་བདུག་སྤོས་དམ་པ་ཡིས། །རྒྱལ་བ་དེ་དག་ལ་ནི་མཆོད་པར་བགྱི། །ན་བཟའ་དམ་
པ་རྣམས་དང་དྲི་མཆོག་དང་། །ཕྱེ་མའི་ཕུར་མ་རི་རབ་མཉམ་པ་དང་། །བཀོད་པ་ཁྱད་པར་འཕགས་པའི་མཆོག་ཀུན་གྱིས། །རྒྱལ་བ་དེ་དག་ལ་ནི་
མཆོད་པར་བགྱི། །དེའང་མེ་ཏོག་ལའང་མི་ཡུལ་གྱི་མེ་ཏོག་ཆུ་དང་ཐང་ལས་སྐྱེས་པའི་མ་བཅོས་པ་དང་། བཅོས་མ་ཁ་དོག་དཀར་སེར་དམར་ལྗང་
༄༅། །སོགས་མིག་དབང་འཕྲོག་འགྲོ་བ་ལྟ་བུ། ཡིད་དུ་འོང་པའི་གཟུགས་མཛེས་པ། དྲི་ཞིམ་པ། རོ་མངར་བ། རེག་བྱ་འཇམ་པ་སྣ་ཚོགས་
བཀོད་ལེགས་པ་དང་། ལྷ་ཡུལ་གྱི་མེ་ཏོག་མཉྫགོ་ཥ་དང་། མཉྫགོ་ཥ་ཆེན་པོ་སོགས་ཀྱིས་ཞིང་ཁམས་ཀྱི་ས་གཞིའི་ཁྱོན་ཀུན་ཏུ་མཛེས་ཤིང་ལྟ་ན་
སྡུག་པ་སིལ་མར་གཅལ་དུ་བཀྲམ་པ། ནམ་མཁའ་ནས་ཀྱང་ཡིད་འོང་མཛེས་སྡུག་གི་མེ་ཏོག་སྣ་ཚོགས་ཀྱིས་ཆར་ཆེན་པོ་འབབས་པ་དང་དམ་པ་
ཞེས་པ་ནི་སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་ཏིང་ངེ་འཛིན་དང༌། སྨོན་ལམ་དང་། ཐུགས་བསྐྱེད་ལས་བྱུང་བའི་མེ་ཏོག་པདྨ་དང་།
པདྨ་ཆེན་པོ་དང༌། ཨུཏྤ་ལ། ཨུ་དུམ་བཱ་ར། པུཎྜ་རི་ཀ་ལ་སོགས་པའི་མཛེས་སྡུག་ལྟ་བས་ཆོག་མི་ཤེས་པ་སྣ་ཚོགས་ཀྱི་མཆོད་པ་འབུལ་གྱིན་ཡོད་
༄༅། །བསམ། ཕྲེང་བ་དམ་པ་ནི། རིན་པོ་ཆེ་གསེར་དངུལ་སྤྲུག་མུ་ཏིག མུ་མིན། ཨིནྡྲ་ནི་ལ། རིན་པོ་ཆེ་སྣ་བདུན་དང་། རིན་ཐང་གཞལ་མཐའ་དང་
བྲལ་པའི་ཕྲེང་བ་བརྒྱུས་ཏེ་འབུལ་གྱིན་ཡོད་བསམ། དེ་ཡང་སྤྲུལ་སྐུ་ཆགས་བྲལ་གྱི་རྣམ་པར་བཞུགས་པ་རྣམས་ལ་གཞལ་ཡས་ཁང་སོགས་
བཞུགས་གནས་རྒྱན་བྱེད་དུ་འབུལ་བ་དང༌། ལོངས་སྐུ་ཆགས་བཅས་ཀྱི་རྣམ་པ་ཅན་རྣམས་ལ། དར་གྱི་ཆས་གོས་ལྔ། རིན་པོ་ཆེའི་རྒྱན་བརྒྱད་
ཟེར་བ་ལྟར་སྐུ་ལུས་རྒྱན་བྱེད་དུ་འབུལ་བ་ཡིན་བསམ་པ་དང༌། སིལ་སྙན་རྣམས་དང་ཞེས་པ་ནི། སྒྲ་སྙན་པོ་ཡིད་དུ་འོང་བ་གྲགས་པའི་དྲིལ་བུ་པི་
ཝང་གླིང་བུ་སིལ་སྙན་ལ་སོགས་པ་འབུད་རྡུང་དཀྲོལ་གསུམ་བྱེད་པའི་སྙན་གྱི་དབང་པོ་ལ་དགྱེས་པ་སྐོང་བྱེད་ཀྱི་རོལ་མོའི་བྱེ་བྲག་བསམ་གྱིས་མི་
༄༅། །ཁྱབ་པས་མཆོད་པ་དང་། བྱུག་པ་ཞེས་པ་ནི་ལུས་ལ་བྱུག་ཏུ་རུང་པའི་དྲི་ཞིམ་པ་ལྷན་གཅིག་སྐྱེས་པ་དང་། སྦྱར་བ་ལས་བྱུང་བ་གང་ཡིན་
ཀྱང་རུང༌། དཔེར་ན་ཙན་དན་དཀར་དམར་དང༌། ཨ་ག་རུ། ག་བུར། གུར་གུམ། བཟང་དྲུག དབང་པོ་ཀུན་གསལ་སོགས་དྲི་ཞིམ་པོའི་རིགས་
བྱེད་མང་པོས་རྒྱལ་བ་རྣམས་ལ་མཆོད་པར་མོས་པ་དང་། གདུགས་མཆོག་ཅེས་པ་ནི་འགྲོ་བའི་ཚ་གདུང་སེལ་བྱེད་ཀྱི་གདུགས་དཀར་པོ་གསེར་གྱི་
ཡུ་བ་ཅན་སྣ་ཚོགས་དང་། གཞན་ཡང་གདུགས་མཆོག་ཅེས་པ་རིན་པོ་ཆེ་སྣ་ཚོགས་ལས་གྲུབ་པའི་གདུགས་མཛེས་སྡུག་ལྟ་བས་ཆོག་མི་ཤེས་པ་
རྣམས། རང་ལས་སྤྲུལ་བའི་ལྷ་དང་ལྷ་མོ་མང་པོས་སངས་རྒྱས་རེ་རེའི་དབུ་ཐོག་ཏུ་གདུགས་རེ་རེ་མཆོད་པར་ཐོགས་ནས་འབུལ་བ་དང༌།
༄༅། །གདུགས་ལ་ལ་བརྟེན་མེད་ཀྱི་ནམ་མཁའ་ནས་རང་འཁོར་བརྒྱབ་སྟེ་རྒྱལ་བ་རྣམས་ཀྱི་དབུ་ཐོག་ཏུ་འཁོར་བ་དང་། མར་མེ་ནི་རིན་པོ་ཆེ་གསེར་
དངུལ། གཞན་ཡང་རིན་པོ་ཆེ་སྣ་ལྔ་དང༌། སྣ་བདུན་སོགས་ལས་གྲུབ་པའི་ཀོང་བུ་སྣ་ཚོགས་ཀྱི་ནང་དུ་འབྲུ་མར་དང་རྩི་མར་གྱིས་བཀང་བའི་མར་
མེ་དངོས་དང་། མར་མེ་མཆོག་ཉི་མ་དང་ཟླ་བ་ལ་སོགས་རང་བྱུང་གི་སྒྲོན་མེ་དང༌། ནོར་བུ་རིན་པོ་ཆེ་སྣ་ཚོགས་ཀྱི་འོད་ཀྱིས་སྟོང་གསུམ་འཇིག་
རྟེན་ཐམས་ཅད་གསལ་ནུས་པའི་འོད་ཟེར་གྱིས་མཆོད་པ་དང་། ཁྱད་པར་དུ་མ་རིག་གཏི་མུག་གི་མུན་པ་སེལ་བྱེད་ཤེས་རབ་ཀྱི་སྒྲོན་མེའམ་ཆོས་
ཀྱི་སྒྲོན་མེ་ཡིན་པས། དེ་དག་ནི་མར་མེ་མཆོག་གི་མཆོད་པ་ཡིན། བདུག་སྤོས་ནི་ལྷན་གཅིག་སྐྱེས་པའི་བདུག་སྤོས་ཨ་ག་རུ་གླང་པོའི་སྙིང་ཞེས་པ་
༄༅། །དང༌། ཙན་དན་སྦྲུལ་གྱི་སྙིང་པོ་ཞེས་པ་ལྟ་བུ་དང་། དེ་བཞིན་དུ་ཙན་དན། ག་བུར། ཨ་ག་རུ་སོགས་དང༌། སྦྱར་བྱུང་གི་བདུག་སྤོས་དྲི་
ཞིམ་པོ་རིགས་མང་པོ་ལྷན་དུ་བསྡེབས་ནས་མཆོད་ཡུལ་རྣམས་ལ་འབུལ་བ་དང་། ཁྱད་པར་དུ་བདུག་སྤོས་དམ་པ་ནི་ཚུལ་ཁྲིམས་གཙང་མའི་དྲི་
ངད་དམ། ཚུལ་ཁྲིམས་རྣམ་པར་དག་པའི་དྲི་ངད་བཟང་པོ་ལྟ་བུ་ཡིས། མཆོད་ཡུལ་ཕྱོགས་བཅུའི་ཞིང་རྡུལ་གྱི་གྲངས་དང་མཉམ་པའི་རྒྱལ་བ་སྲས་
བཅས་དེ་དག་ལ་ནི་སྒོ་གསུམ་གུས་པ་ཆེན་པའི་སྒོ་ནས་དུས་རྟག་ཏུ་མཆོད་པར་བགྱིའོ། །ན་བཟའ་ཞེས་པ་ནི། སྲབ་འཇམ་ཡང་པ་ལྷ་ཡི་གོས་
ཞེས་པ། ངོ་བོ་སྲབ་པ། རེག་བྱ་འཇམ་པ། རྣམ་པ་ཡང་པ་སྟེ་ཁྱད་པར་གྱི་ཆོས་མང་པོ་དང་ལྡན་པའི་ན་བཟའ་དང་། དམ་པ་རྣམས་ཞེས་པའང་ལྷ་
༄༅། །རྫས་རིན་ཐང་བརྗོད་མཐའ་དང་བྲལ་བ་དེ་རྣམས་སྤྲུལ་སྐུ་ཆགས་བྲལ་གྱི་རྣམ་པ་སངས་རྒྱས་ཤཱཀྱ་ཐུབ་པ་ལྟ་བུ་ལ་ཆོས་གོས་རྣམ་གསུམ་གྱི་ཚུལ་དུ་
འབུལ་བ་དང་། ལོངས་སྐུ་ཆགས་བཅས་ཀྱི་རྣམ་པ་དཔལ་རྡོ་རྗེ་སེམས་དཔའ་ལྟ་བུ་ལ་དར་གྱི་ཆས་གོས་ལྔའི་རྣམ་པར་འབུལ་བར་མོས། 
མཆོག་དང་ཞེས་དྲི་བཟང་དྲུག་དང་དྲི་བཟང་བཅུ་གཉིས་སོགས་དྲི་བཟང་པོ་སྣ་ཚོགས་ལྷན་གཅིག་ཏུ་བསྡེབས་བའི་ཆུས་ས་གཞི་ཐམས་ཅད་ལ་
ཆག་ཆག་བཏབ་ནས་རྡུལ་མི་ལྡང་པར་བྱེད་པ་དང་། དྲི་བཟང་གི་ཆུའི་ཡོན་ཆབ་མང་པོ་བསྟར་ནས་ཚར་དུ་དངར་བ་དང་། ཕྱེ་མའི་ཕུར་མ་ནི། དྲི་
ཞིམ་པོའི་སྤོས་སྣ་ཚོགས་ཀྱིས་བཟོས་པའི་ཕྱེ་མའི་ཚོགས་གཏོར་ཞིང་བདུག་ཏུ་རུང་བ་དེ་དག་གོས་བཟང་པོ་དར་མཚོན་སྣ་ལྔའི་ནང་དུ་ཐུམ་པོར་
༄༅། །བྱས་པ་ལ་ཕུར་མ་ཟེར། དེ་ལྟ་བུའི་ཕྱེ་མའི་ཕུར་མ་མང་པོ་ལྷན་གཅིག་ཏུ་སྤུངས་བ་དེ་དག་རིའི་རྒྱལ་པོ་རི་རབ་དང་མཉམ་པ་ལྟ་བུ་ཡོད་
བསམས་ནས་མཆོད་དགོས། གོང་དུ་བཤད་མ་ཐག་པའི་མཆོད་རྫས་དེ་དག་ཀྱང་། རྒྱུ་བཟང་པ། སྤུས་གཙང་བ། བཀོད་ལེགས་པོ། ཞེས་པ་ལྟར།
བཀོད་པ་ཁྱད་པར་འཕགས་པའི་མཆོག་ནི། དཔེར་ན་མེ་ཏོག་ལྟ་བུ་སྣ་གཅིག་ལ་མཚོན་ནའང་། མེ་ཏོག་ལས་གྲུབ་པའི་གདུགས། མེ་ཏོག་གི་
རྒྱལ་མཚན། མེ་ཏོག་གི་རྟགས་བརྒྱད། མེ་ཏོག་གི་རྫས་བརྒྱད། མེ་ཏོག་གི་སྣ་བདུན། མེ་ཏོག་གི་གཞལ་ཡས་ཁང་། མེ་ཏོག་གི་ཁྲི་གདན་ལ་
སོགས་པའི་རྣམ་པར་མོས་ནས་མཆོད་སྤྲིན་བསམ་གྱིས་མི་ཁྱབ་པ་ཀུན་གྱིས་མཆོད་ཡུལ་རྒྱལ་བ་སྲས་བཅས་དེ་དག་ཐམས་ཅད་ལ་ནི་མཆོད་པར་
༄༅། །བགྱིའོ། །དེ་བཞིན་སྟོང་གསུམ་འཇིག་རྟེན་ཁམས་ཀྱི་བཀོད་པ་འདི་དག་ཀྱང་འདོད་ཡོན་སྣ་ལྔའི་མཆོད་པ་བཀོད་ལེགས་པར་དམིགས་ནས་མཆོད་
ཚུལ་ནི། དཔལ་སྤྲུལ་རིན་པོ་ཆེའི་གསུང་ལྟར། ཤར་ཉི་ཟླ་གཉིས་ཀྱི་སྒྲོན་མེ། ལྷོ་ཙན་དན་ནགས་ཀྱི་བདུག་སྤོས། ནུབ་གངས་དཀར་མར་གྱི་ལྷ་
བཤོས། བྱང་རྫ་ཆུ་སྔོན་མོའི་ཡོན་ཆབ། འོག་རིན་པོ་ཆེ་གསེར་གྱི་མེ་ཏོག སྟེང་གཡུ་འབྲུག་སྔོན་མོའི་རོལ་མོ་སོགས་སུ་མོས་ནས་མཆོད་ན་ཕན་
ཡོན་བསམ་གྱིས་མི་ཁྱབ་པ་ཡོད་པར་གསུངས་སོ། ། ༈ གཉིས་པ་བླ་ན་མེད་པའི་མཆོད་པ་ནི། སྤྱིར་བླ་ན་མེད་པའི་མཆོད་པ་ཞེས་པའི་དོན་ནི།།
སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་ཏིང་ངེ་འཛིན་དང་། སྨོན་ལམ་དང་ཐུགས་བསྐྱེད་ལས་སྤྲུལ་པའི་མཆོད་པ་སྲིད་པའི་ཁྱོན་འདི་ན་
༄༅། །དཔེ་དང་འགྲན་ཟླ་བྲལ་བ། དེ་ལས་ལྷག་པའི་མཆོད་པ་ཞིག་འབུལ་རྒྱུ་མི་རྙེད་པ་ལྟ་བུ་ལ་བླ་ན་མེད་པའི་མཆོད་པ་ཞེས་བརྗོད། མཆོད་པ་
གང་རྣམས་བླ་མེད་རྒྱ་ཆེ་བ། །དེ་དག་རྒྱལ་བ་ཐམས་ཅད་ལ་ཡང་མོས། །བཟང་བོ་སྤྱོད་ལ་དད་པའི་སྟོབས་དག་གིས། །རྒྱལ་བ་ཀུན་ལ་ཕྱག་
འཚལ་མཆོད་པར་བགྱི། །དེའང་མཆོད་པ་གང་དང་གང་དག་རྣམས་ནི་ངོས་གཙང་བ་རྒྱ་ཆེ་བ། བཀོད་ལེགས་པ། བླ་ན་མེད་པའམ་གོང་ན་མེད་གླུ
པ། སངས་རྒྱས་དང་བྱང་ཆུབ་སེམས་དཔའ་དབང་འབྱོར་བ་རྣམས་ཀྱི་ཏིང་ངེ་འཛིན་དང་རྫུ་འཕྲུལ་གྱི་བཀོད་པ་ལས་བྱུང་པའི་འདོད་འཇོའི་བ།
དཔག་བསམ་གྱི་ཤིང༌། ཡིད་བཞིན་གྱི་ནོར་བུ། སྒེག་པ་མ། ཕྲེང་བ་མ། གླུ་མ། གར་མ་སོགས་མཆོད་པའི་ལྷ་མོ་དཔག་ཏུ་མེད་པའི་མཆོད་སྤྲིན་
༄༅། །ནམ་མཁའ་མཛོད་ཀྱི་ཡོ་བྱད་ལྟ་བུའི་རྒྱ་ཆེ་བ་འདི་དག་ཀུན་རྫོབ་ཀྱི་སྒོ་ནས་ཀུན་ཏུ་བཟང་པོའི་རྣམ་འཕྲུལ་ལྟ་བུའི་ཐབས་ཁྱད་པར་ཅན་གྱིས་ཟིན།
དོན་དམ་གྱི་སྒོ་ནས། མཆོད་བྱ་མཆོད་བྱེད་མཆོད་མཁན་གསུམ་ག་འཁོར་གསུམ་དམིགས་མེད་ཀྱིས་ཟིན་པའི་སྒོ་ནས་མཆོད་དགོས། དེ་བཞིན་དུ་
བྱང་ཆུབ་མཆོག་ཏུ་སེམས་སྐྱེད་པ་དང་། མི་བརྗེད་པའི་གཟུངས་ཀྱི་སྒོ་ནས་ཆོས་འཛིན་པ་དང་། ཟབ་མོའི་དོན་ཚུལ་བཞིན་དུ་ཉམས་སུ་ལེན་པ་
རྣམས་ཀྱང་བླ་ན་མེད་པའི་མཆོད་པ་ཡིན་ཞེས་མདོ་ལས་གསུངས་སོ། །དེ་ལ་ཁ་ཅིག་ན་རེ། སྒེག་སོགས་འདོད་ཡོན་གྱི་ལྷ་མོའི་འཆོད་པ་དེ་མདོ་
ལུགས་ལ་མི་འཐད་ཅེས་ཟེར། འོ་ན་མདོ་ཕལ་པོ་ཆེར། ལྷའི་བུ་དང་བུ་མོ་མང་པོས་བཅོམ་ལྡན་འདས་ལ་མཆོད་པ་བྱས་པར་གསུངས་བས་ན། །
༄༅། །སྒེག་སོགས་བརྒྱད་ཀྱི་མཆོད་པ་མི་འཐད་པའི་རྒྱུ་མཚན་མི་རྙེད་དོ། །ཞེས་ཨ་འཛོམས་རྒྱལ་སྲས་ཀྱིས་དཔལ་སྤྲུལ་རིན་པོ་ཆེའི་ཞལ་རྒྱུན་
ལྟར་བྲིས་པའི་འགྲེལ་བར་གསུངས། གོང་དུ་སྨོས་མ་ཐག་པའི་བླ་ན་ཡོད་པའི་མཆོད་པ་དང་། བླ་ན་མེད་པའི་མཆོད་པ་འདི་དག་མཆོད་པའི་ཚུལ་
ནི།མཆོད་སྤྲིན་དེ་དག་གི་མཆོད་པ་རྣམས། རྒྱལ་བ་ཐམས་ཅུད་ལ་ཡང་ཡོན་ཏན་ཚད་མེད་དང་ལྡན་པ་ལ་བསམས་ནས་མོས་པ་དང་དད་པ་དང་
གུས་པའི་སྒོ་ནས་མཆོད་པ་དང་། བཟང་པོ་སྤྱོད་པ་བསམ་པ་བཟང་པོ་བྱང་ཆུབ་མཆོག་ཏུ་སེམས་བསྐྱེད། སྤྱོད་པ་བཟང་པོ་ཕར་ཕྱིན་དྲུག་སོགས་
བྱང་ཆུབ་ཀྱི་སྤྱོད་ཕྱོགས། ཕྱག་འཚལ་བ་དང་། མཆོད་པ་འབུལ་བ་སོགས་ལ་བསླབ་ན་ཕན་ཡོན་དཔག་ཏུ་མེད་པ་ཡོད་ངེས་པ་ཅན་ལ་བསམས་ཏེ་
༄༅། །ཡིད་ཆེས་པའི་དད་པའི་སྟོབས་དག་གིས་ཀུན་ནས་བསླངས་ཏེ། ཡུལ་ཁྱད་པར་ཅན་རྒྱལ་བ་ཀུན་ལ་གོང་དུ་བཤད་པ་ལྟར་ཕྱལ་འཚལ་བའི་ཡན་
ལག་དང་མཆོད་པ་འབུལཾ་བའི་ཡན་ལག་གཉིས་ཀ་འདིར་སྤྱི་བསྡོམས་བྱས་ནས་མཆོད་པར་བགྱིའོ། །དེའང་ཡིད་ཆེས་ཀྱི་དད་པ་ཡོད་ན་སངས་
རྒྱས་ཀྱི་བྱིན་རླབས་གང་ལའང་འཇུག་ཆོག་སྟེ། དད་པ་ཡོད་ན་རྒན་མོ་ཁྱི་སོས་སངས་རྒྱས་ཟེར་པ་ལྟར་དང༌། གཞན་ཡང་ཨོ་རྒྱན་ཆེན་པོས། ཡིད་
ཁྱེད་ཤེས་ཀྱི་དད་པས་བྱིན་རླབས་འཇུག བློ་ཐེ་ཚོམ་དང་བྲལ་ན་ཅི་བསམ་འགྲུབ༔ ཅེས་སོ། །དེས་ན་ངས་ཕྱག་རྡོག་གཅིག་དང་། མར་མེ་ཀོང་
ཆུང་གང་གིས་མཆོད་པ་ལ་དེ་འདྲའི་ཕན་ཡོན་ཞིག་ཨེ་ཡོད་སྙམ་ནས་ཐེ་ཚོམ་མི་བྱེད་པ་གལ་ཆེ། དེར་མ་ཟད་ཡུལ་ཁྱད་པར་ཅན་སངས་རྒྱས་ལ་
༄༅། །དམིགས་ནས་ཐ་ན་སྲན་འབྲུ་གཅིག་གི་མཆོད་པ་བྱས་ནའང་ཕན་ཡོན་དཔག་ཏུ་མེད་པ་ཡོད་དེ། སྔོན་འཁོར་སྒྱུར་ང་ལས་ནུ་ཞེས་བྱ་བ་དེས་
པགླིང་བཞི་དང་སུམ་བཅུ་རྩ་གསུམ་མན་ལ་དབང་བསྒྱུར་ཞིང་ལྷའི་དབང་པོ་བརྒྱ་བྱིན་དང་གདན་ཁྲི་ཕྱེད་བགོས་བྱས་ནས་འདུག་པ་ལྟ་བུའི་དབང་
ཐང་ཅན་དེའང༌། སྔོན་སངས་རྒྱས་བསོད་སྐྱབས་ཞེས་བྱ་བ་ལ་སྲན་རྡོག་བདུན་གྱི་མཆོད་པ་བྱས་པའི་འབྲས་བུ་ཡིན་པར་གསུངས་པ་ལྟ་བུའོ། ། །
གསུམ་པ་སྡིག་པ་བཤགས་པའི་ཡན་ལག་ནི། འདོད་ཆགས་ཞེ་སྡང་གཏི་མུག་དབང་གིས་ནི། །ལུས་དང་ངག་དང་དེ་བཞིན་ཡིད་ཀྱིས་ཀྱང་། །
སྡིག་པ་བདག་གིས་བགྱིས་པ་ཅི་མཆིས་པ། །དེ་དག་ཐམས་ཅད་བདག་གིས་སོ་སོར་བཤགས། །དེའང་སྤྱིར་སྡིག་པ་མི་དགེ་བ་གང་དང་གང་ཡིན་
༄༅། །ཀྱང་རྒྱུ་དུག་གསུམ་གྱིས་མ་བསྐྱེད་པ་གཅིག་ཀྱང་མེད་དེ། ཇི་སྐད་དུ། འདོད་ཆགས་ཞེ་སྡང་གཏི་མུག་གསུམ། དེས་བསྐྱེད་ལས་ནི་མི་དགེ་བའོ། །
ཞེས་གསུངས། དེས་ན་བཤགས་རྒྱུའི་སྡིག་པ་གང་ཡིན་ན། རྒྱུ་དུག་གསུམ་སྟེ། འདོད་ཆགས་ཞེ་སྡང་གཏི་མུག་གསུམ་གྱིས་ཀུན་ནས་བསླངས་
པའི་དབང་གིས་ནི་སྡིག་པ་བསགས་པ་པོ་བདག་སོགས་སེམས་ཅན་ཐམས་ཅད་ཀྱིས་བསགས་པའི་ལས་འཁོར་བ་ཐོག་མེད་ནས་བཟུང་ལུས་ཀྱིས་
སྲོག་བཅད་པ། མ་བྱིན་པ་བླངས་པ། མི་ཚངས་པ་སྤྱད་པའི་ལས་གསུམ་དང་། ངག་གི་རྫུན་ཕྲ་མ་ཚིག་རྩུབ་ངག་འཁྱལ་བཞི་དང་། དེ་བཞིན་དུ་
ཡིད་ཀྱིས་ཀྱང་བརྣབ་སེམས་གནོད་སེམས་ལོག་ལྟ་དང་གསུམ། མདོར་ན་མི་དགེ་བ་བཅུ། མཚམས་མེད་པ་ལྔ། དེ་དང་ཉེ་བ་ལྔ། ལྕི་བ་བཞི།
༄༅། །ལོག་པ་བརྒྱད། ཕྱི་སོ་སོར་ཐར་པའི་སྡོམ་པ་དང་འགལ་བ། ནང་བྱང་ཆུབ་སེམས་དཔའི་བསླབ་བྱ་དང་འགལ་བ། གསང་བ་རིག་འཛིན་
སྔགས་ཀྱི་དམ་ཚིག་དང་འགལ་བ་དང་། འཇིག་རྟེན་པའི་མནའ་ཟོས་པ་དང་། ཁྲེལ་དང་ངོ་ཚ་ཉམས་པ་དང་རང་བཞིན་དང༌། བཅས་ལྟུང་སོགས་
གང་མཆིས་པའི་སྡིག་པ་བདག་གིས་བགྱིས་པ་དང་། གཞན་ལ་བགྱིད་དུ་བཅུག་པ། གཞན་གྱིས་བགྱིས་པ་ལ་ཡི་རང་བ་ཅི་མཆིས་པ་དེ་དག་
ཐམས་ཅད་བདག་གིས་མི་གསང་མི་སྦེད་པར་གནོང་འགྱོད་དྲག་པོའི་སྒོ་ནས་སོ་སོར་བཤགས་སོ། །དེའང་འཕགས་པ་ས་ཐོབ་ཅིང་དབང་འབྱོར་
པའི་གང་ཟག་ཅིག་འཇིག་རྟེན་ཁམས་སུ་སེམས་ཅན་གྱི་འགྲོ་དོན་ལ་བསམ་བཞིན་དུ་བྱོན་པ་ཞིག་ཡིན་ན་མ་གཏོགས། རང་ཅག་སོ་སྐྱེས་རྣམས་
༄༅། །ཀྱིས་ནི་འཁོར་བ་ཐོག་མ་མེད་པ་ནས་བསགས་པའི་སྡིག་པ་མི་དགེ་བ་རི་བོ་བཞིན་དུ་དཔང་མཐོ་བ། རྒྱ་མཚོ་བཞིན་དུ་གཏིང་ཟབ་པ། སྐྱེས་ནས་
མྱོང་འགྱུར་གྱི་ལས། ལན་གྲངས་གཞན་ལ་མྱོང་འགྱུར་གྱི་ལས་སོགས་མང་པོ་ཞིག་ཡོད་ངེས་ཡིན་པས་ན། རང་གི་བློ་ཡུལ་དུ་དྲན་ཐུབ་པ་ཐམས་
ཅད་དངོས་སུ་བློ་ཡུལ་དུ་བླངས་། རང་གི་བློ་ཡུལ་དུ་དྲན་མི་ཐུབ་པ་ཐམས་ཅད་ཀྱང་རྒྱལ་བ་སྲས་དང་བཅས་པའི་ཡེ་ཤེས་ཀྱི་སྤྱན་གྱིས་མི་གཟིགས་
པ་ཞིག་ག་ལ་སྲིད་དེས་ན་རྒྱལ་བ་སྲས་དང་བཅས་པའི་སྤྱན་སྔར་གཉེན་པོ་སྟོབས་བཞི་ཚང་པའི་སྒོ་ནས་སྙིང་ཐག་པ་ནས་བཤགས་རྒྱུ་གལ་ཆེ།
ཁྱད་པར་དུ་སུན་འབྱིན་པའི་སྟོབས་ལ་བརྟེན་ནས་རང་གིས་སྡིག་པ་བྱས་ཚད་གཞན་ལ་བཤད་ན་བཟང་སྟེ། ཇི་སྐད་དུ། ཁྱོད་ཀྱིས་སྡིག་པ་མང་
༄༅། །བྱས་ཀྱང་། སྐྱེ་བོ་མང་ལ་རབ་ཏུ་བཤད། །ཅས་གསུངས་པས་ན། སྡིག་པ་དེ་གཞན་ལ་བཤད་ན་དག་འགྲོ དགེ་བ་བཤད་ན་ཟད་འགྲོ་
ཟེར་བ་ལྟར་ཡིན་གསུངས། དེས་ན་སྙིང་ཐག་པ་ནས་འགྱོད་པ་དྲག་པོའི་སྒོ་ནས་བཤགས་ན་དག་ནུས་པ་ཡིན། ཁྱད་པར་དུ་བྱང་ཆུབ་ཀྱི་སེམས་
དང་། སྟོང་ཉིད་ཀྱི་ལྟ་བ་རྒྱུད་ལ་སྐྱེས་ན་སྡིག་ལྟུང་རྩ་བ་ནས་དག་རྒྱུའང་ཡོད། གལ་ཏ་རྩ་བ་ནས་དག་མ་ནུས་ཀྱང་རྣམ་སྨིན་ཅུང་ཟད་ཙམ་ལས་
མྱོང་མི་དགོས་པའང་ཡོད་དེ་སྔོན་རྒྱ་གར་འཕགས་ཡུལ་གྱི་དགེ་སློང་འདུལ་བ་འཛིན་པ་ཆེན་པོ་ཞིག་ལ་ཕམ་པ་དང་པོ་བྱུང་སྐབས་སྐྱབས་འགྲོ་
འབའ་ཞིག་ལ་བརྟེན་ནས་འགྱོད་པས་བཤགས་པ་མང་དུ་བྱས། ནམ་ཞིག་ཁོ་རང་ཤི་ཚེ་ཕམ་པ་དང་པ་བྱུང་རྐྱེན་གྱིས་དམྱལ་བར་ལྷུང༌། དེ་ཚེ་
༄༅། །གཤིན་རྗེའི་ལས་མཁན་རྣམས་ཀྱིས་ཁྱོད་ཚུལ་ཁྲིམས་ཉམས་པའི་གང་ཟག་ཡིན་པས། གནས་འདིར་བསྐལ་བ་མང་པོར་སྡུག་བསྔལ་མྱོང་རན་པ་
ཡིན། ཞེས་མཚོན་ཆ་སྣ་ཚོགས་ཕྱར་ནས་འོང་ཚེ། ཁོ་ལ་སྐྲག་འཇིགས་སྐྱེས། དཀོན་མཆོག་གསུམ་ལ་གསོལ་བ་ཞིག་བཏབ་པ་དང་མཉམ་དུ་ལས་
མཁན་རྣམས་ཀྱིས་རུབ་ནས་བསད། ཁོ་ཤི་མ་ཐག་ཏུ་སུམ་ཅུ་རྩ་གསུམ་གྱི་ལྷ་གནས་སུ་སྐྱེས། འདི་ལྟ་བུ་དེའི་སྡིག་པ་རྩ་བ་ནས་དག་མ་ནུས་ཀྱང་། །
རྣམ་སྨིན་དམྱལ་བ་ནས་དར་གྱི་ཕོ་ལོང་བརྡབས་པ་ལྟར་དང་། སྐྱེས་བུའི་མིག་འབྱེད་བཙུམ་ཙམ་མ་གཏོགས་མྱོང་མ་དགོས་པ་ཡིན། དེ་བཞིན་དུ་
བཤགས་པ་བྱས་ན་རྣམ་སྨིན་རྩ་བ་ནས་དག་རྒྱུ་འང་ཡོད་དེ། ཡང་རྒྱ་གར་འཕགས་ཡུལ་གྱི་དགེ་སློང་འདུལ་བ་འཛིན་པ་ཞིག་ལ་ཕམ་པ་བྱུང་ནས་
༄༅། །སྡོམ་པ་ལྟུང་སོང་། ཁོང་འགྱོད་པ་དྲག་པོ་སྐྱེས་ནས་བཤགས་པ་འབའ་ཞིག་མཛད། ནམ་ཞིག་གི་ཚེ་སྡིག་པ་དག་པའི་ལྟས་དངོས་ཉམས་
པརྨི་ལམ་སྣ་ཚོགས་ལ་ཤར། ཉིན་གཅིག་ཁོ་རང་ལམ་དུ་ཞུགས་ནས་ཆུ་བོ་ཆེན་པོ་ཞིག་གི་ཕ་རོལ་ཏུ་འགྲོ་དགོས་ཚེ། གྲུ་ལ་ཞུགས་ནས་འགྲོ་རྒྱུ་བྱས།
དེའི་ཚེ་སྔར་གྱི་ཆོས་གྲོགས་ཤིག་དང་འཕྲད་ཚེ་ཆོས་གྲོགས་དེས་འུ་ཅག་གཉིས་ཀ་ལྷན་དུ་གྲུ་ནང་དུ་འདུག་མི་རུང་། ཁྱོད་ཚུལ་ཁྲིམས་འཆལ་པའི་
གང་ཟག་ཡིན་པས། ཁྱོད་དང་ཁ་ལག་འབྲེལ་མི་རུང་ཟེར། ཁོང་གིས་སྨྲས་པ། ང་རང་ཚུལ་ཁྲིམས་འཆལ་པའི་གང་ཟག་ཡིན་ཀྱང་། བཤགས་པ་
བྱས་ནས་སྡིག་ལྟུང་རྩ་བ་ནས་དག་སོང་ཡོད་སྨྲས་པ་ལ། ཁོ་ན་རེ། འོ་ན་སྡིག་པ་དག་པའི་བདེན་རྟགས་ཅི་ཡོད་ཟེར། ཁོང་གིས་སྨྲས་པ་ངའི་སྡིག་
༄༅། །ལྟུང་དག་ཡོད་ན་རྐང་བ་ཆུ་ལ་མི་རེག་པར་ཆུ་བོ་འདིའི་ཕ་རོལ་ཏུ་བགྲོད་པར་ཤོག་ཅིག དག་མེད་ན་ཆུ་ནང་དུ་བྱིང་བར་ཤོག་ཅིག་ཅེས་བདེན་
བརྗོད་བྱས་པས་རྐང་པ་ཆུ་ལ་མ་རེག་པར་ཕ་རོལ་དུ་བྱོན་སོང་བ་ལྟ་བུ་ཡིན། དེས་ན་སྡིག་པ་གང་དང་གང་བྱས་ཀྱང་བཤགས་པ་བྱེད་རྒྱུ་ནི་ཤིན་ཏུ་
གལ་ཆེ། དེང་སང་རང་ཅག་རྣམས་ཀྱི་སྡིག་པ་ཞེས་པ་དེ་འཇིག་རྟེན་ཕྱི་ཚུལ་གྱི་ཁྲེལ་དང་ངོ་ཚ་ཕོག་མི་ཕོག་ཙམ་ལ་བྱེད་འདུག དཔེར་ན་དགེ་སློང་
ཞིག་གིས་གཡག་བརྒྱ་བསད་ན་དེ་ནི་ཤིན་ཏུ་སྡིག་པ་ཆེ་ཚད་ལ་འཇོག་མོད། ཕྱིན་ཆད་དེ་ལ་དགེ་སློང་ཞིག་གི་མིང་ཙམ་ཡང་ག་ལ་ཐོགས། བྱང་
ཆུབ་སེམས་དཔའ་ཞིག་ལ་ངན་སེམས་དང་། མི་དགའ་བའི་རྣམ་འགྱུར་ཞིག་བསྟན་ན་དེ་ནི་སྡིག་པ་ཞིག་ཡིན་བསམ་པ་མི་སྐྱེ་ནའང། ཆགས་མེད་
༄༅། །རིན་པོ་ཆེས། ཁམས་གསུམ་སེམས་ཅན་བསད་ལས་སྡིག་ཆེ་བ། །བྱང་ཆུབ་སེམས་དཔའ་རྣམས་ལ་སྐུར་བ་བཏབ། ཅེས་གསུངས།ཁམས་
གསུམ་སེམས་ཅན་བསད་པ་མ་ཟད། མི་བརྒྱ་བསད་ན་དེ་ལ་ཡར་ཐར་ཞིག་ག་ལ་ཡོད། གཞན་ཡང་མདོ་སྡེ་རྣམས་ཀྱི་ནང་ན། ཁམས་གསུམ་གྱི་
སེམས་ཅན་རྣམས་ཀྱི་མིག་ཕུད་པ་ལས། བྱང་ཆུབ་སེམས་དཔའ་ཞིག་ལ་མིག་ལོག་གིས་བལྟས་ན་ཉེས་པ་དེའི་ཆེ་གསུངས། དེས་ན་རང་རྒྱུད་ལ་མ་
བརྟགས་པར་ང་ལ་སྡིག་པ་མེད་བསམས་ཀྱང་སྡིག་པ་ཚབ་གང་ཆེ་རྣམས་ཞར་དང་ཞོར་ལ་བསགས་འགྲོ་རྒྱུ་ཡོད། དཔེར་ན་སོ་ཐར་དང་བྱང་
སེམས་སྐབས་ཀྱིས་ཉེས་བྱའི་ཕྲན་བུ་ཞིག་ཡིན་ཀྱང༌། ཁྱད་གསོད་བྱས་ན་གསང་སྔགས་སྐབས་ཀྱི་བདེ་གཤེགས་བཀའ་འདས་ཀྱི་རྩ་ལྟུང་ཡིན་
༄༅། །གསུངས། མདོར་ན་དང་པོ་སྡིག་པས་མ་གོས་པ་ཞིག་གལ་ཆེ། གལ་ཏེ་སྡིག་པ་ཞིག་བྱེད་ཤོར་ནའང་གཉེན་པོ་སྟོབས་བཞིའི་སྒོ་ནས་བཤགས་པས་
སོར་ཆུད་རྒྱུ་ཞིག་ནི་ངེས་པར་གལ་ཆེ། ༈ བཞི་པ་རྗེས་སུ་ཡི་རང་བའི་ཡན་ལག་ནི། ཕྱོགས་བཅུའི་རྒྱལ་བ་ཀུན་དང་སངས་རྒྱས་སྲས། །རང་རྒྱལ་
རྣམས་དང་སློབ་དང་མི་སློབ་དང་། །འགྲོ་བ་ཀུན་གྱི་བསོད་ནམས་གང་ལ་ཡང་། །དེ་དག་ཀུན་གྱི་རྗེས་སུ་བདག་ཡི་རང༌། །དེའང་ཕྱོགས་བཅུའི་
ཞིང་རབ་འབྱམས་མུ་མཐའ་མེད་པ་ན་བཞུགས་པའི་རྒྱལ་བ་རྫོགས་པའི་སངས་རྒྱས་ཀུན་དང་སངས་རྒྱས་དེ་དག་གི་ཐུགས་སྲས་བྱང་ཆུབ་སེམས་
དཔའ་རྒྱལ་བ་རྣམས་ཀྱི་གདུང་འཚོབ་པ། དམ་པ་ཆོས་ཀྱི་མཛོད་འཛིན་པ། གདུལ་བྱའི་ལྷག་མ་སྐྱོང་ནུས་པའི་ཁྱད་ཆོས་གསུམ་ལྡན་གྱི་སྲས་བྱང་
༄༅། །སེམས་རྣམས་ཀྱི་བྱང་ཆུབ་སེམས་དཔའི་སྤྱོད་པ་ལ་བསླབས་པའི་དགེ་རྩ་ཐམས་ཅད་ལ་བདག་གིས་རྗེས་སུ་ཡི་རང་ངོ༌། །དུར་ཁྲོད་ཀྱི་རུས་
པགོང་མཐོང་པའི་རྐྱེན་གྱིས་རྟེན་འབྲེལ་བཅུ་གཉིས་ལུགས་འབྱུང་ལྡོག་དུ་སྒོམ་ནས་རང་ཉིད་རྒྱལ་པའི་གོ་འཕང་ལ་རང་གིས་འགོད་པའི་རང་རྒྱལ་
རྣམས་དང༌། གསུང་སྲས་ཉན་ཐོས་ཀྱི་དགེ་འདུན། སློབ་དང་ཞེས་པ་ནི་རྒྱུན་ཞུགས། ཕྱིར་འོང་། ཕྱིར་མི་འོང་གསུམ་ནི་ཉན་ཐོས་སློབ་པ་པ་ཡིནཾ།
མི་སློབ་པ་སྟེ་ཉན་ཐོས་དགྲ་བཅོམ་པའི་གོ་འཕང་མངོན་དུ་བྱས་པ་རྣམས་ཀྱི་དགེ་རྩ་གང་ཡོད་ལ་བདག་གིས་རྗེས་སུ་ཡི་རང་བ་དང༌། དེ་བཞིན་དུ་
ཚོགས་སྦྱོར་གྱི་ལམ་ཙམ་ལའང་ཞུགས་མ་མྱོང་པའི་སོ་སོའི་སྐྱེ་བོ་རང་ག་མ་སྟེ། འགྲོ་བ་ཀུན་གྱིས་བསོད་ནམས་གང་བསགས་ཚད་ཐམས་ཅད་ལ་
༄༅། །ཡང་རབ་ཏུ་དགའ་བའི་སེམས་ཀྱིས་རྗེས་སུ་ཡི་རང་ངོ་། །མདོར་ན་སོ་སོའི་སྐྱེ་བོ་རྣམས་ཀྱི་ཟག་བཅས་ཀྱི་དགེ་བ་དང༌། ཐེག་པ་གསུམ་གྱི་ལམ་
ཞུགས་རྣམས་ཀྱི་ཚོགས་གཉིས་ཀྱི་དགེ་རྩ་དང་། སངས་རྒྱས་རྣམས་ཀྱི་མཛད་པ་བཅུ་མཉིས་ཀྱི་སྒོ་ནས་གཞན་དོན་བརླབས་ཆེན་མཛད་པའི་དགེ་
རྩ་དེ་དག་ཀུན་གྱི་རྗེས་སུ་བདག་གིས་ཕྲག་དོག་མེད་པའི་སེམས་ཀྱིས་དགའ་བ་ཆེན་པོའི་སྒོ་ནས་ཡི་རང་བར་བགྱིའོ། །དེས་ན་གཞན་གྱིས་རྒྱུ་
ཚེགས་གཉིས་ཀྱི་སྒོ་ནས་དགེ་བ་རླབས་ཆེན་པོ་ཞིག་བྱེད་པ་མཐོང་ཚེ། དགེ་བ་དེ་རང་གི་དངོས་སུ་འགྲུབ་པ་ལྟ་བུའི་དགའ་བ་སྐྱེས་ནས་རྗེས་སུ་ཡི་
རང་བྱས་ན། དགེ་རྩ་དེ་རང་གཞན་གཉིས་ལ་མཉམ་དུ་ཐོབ་སྟེ། ཆགས་མེད་རིན་པོ་ཆེས། གཞན་གྱི་དགེ་བ་བྱེད་པ་ཐོས་པའི་ཚེ། །དེ་ལ་ཕྲག་
༄༅། །དོག་མི་དགེའི་སེམས་སྤང་ནས། །སྙིང་ནས་དགའ་བའི་རྗེས་སུ་ཡི་རང་ན། །དེ་ཡི་བསོད་ནམས་མཉམ་དུ་ཐོབ་པར་གསུངས། །ཞེས་དང་།
ཚེགས་ཆུང་དོན་ཆེན་ཞིག་བསམ་ན། །རྗེས་སུ་ཡི་རང་ལ་འབུངས་ཤིག །ཅེས་དང་། སྟོང་གསུམ་རི་རབ་སྲང་ལ་གཞལ་བས་ཚད་བཟུང་ཀྱང༌། །
རྗེས་སུ་ཡི་རང་བྱས་པའི་དགེ་རྩ་དེ་ནི་དེ་ལྟ་མིན། །ཞེས་པ་ལྟར་དང་། གཞན་ཡང་མདོ་སྡེ་རྣམས་སུ། སྔོན་རྒྱལ་པོ་གསལ་རྒྱལ་གྱིས་ཆོས་སྟོན་
ཆེན་པོ་ཞིག་བཞག་ནས་སངས་རྒྱས་འཁོར་བཅས་གདན་དྲངས་ཏེ་ཡོན་འབུལ་སོགས་དགེ་རྩ་རླབས་ཆེན་མཛད་སྐབས་དབུལ་མོ་གྲོང་ཉུལ་མས་
རྗེས་སུ་ཡི་རང་བྱས་པའི་ལོ་རྒྱུས་ལྟ་བུ་ཡིན། དེས་ན་རྗེས་སུ་ཡི་རང་བྱས་པའི་དགེ་རྩ་ནི་ཤིན་ཏུ་རླབས་ཆེ་བ་ཡིན། བྱང་སེམས་འཕགས་པ་ཞིག་གི་
༄༅། །དགེ་རྩ་ནི་སོ་སྐྱེས་ཞིག་ལ་ཐོབ་དཀའ་ནའང་སོ་སོས་སྐྱེ་བོ་རང་དང་འདྲ་མཉམ་ཞིག་གི་དགེ་རྩ་གང་དང་གང་ཡིན་ཀྱང་རྗེས་སུ་ཡི་རང་བྱས་ན་དགེ་
རྩ་རང་ལ་ཐོབ་ངེས་པ་ཅན་ནོ། ། ༈ ལྔ་བ་ཆོས་འཁོར་བསྐོར་བར་བསྐུལ་བའི་ཡན་ལག་ནི། གང་རྣམས་ཕྱོགས་བཅུའི་འཇིག་རྟེན་སྒྲོན་མ་
རྣམས། །བྱང་ཆུབ་རིམ་པར་སངས་རྒྱས་མ་ཆགས་བརྙེས། །མགོན་པོ་དེ་དག་བདག་གིས་ཐམས་ཅད་ལ། །འཁོར་ལོ་བླ་ན་མེད་པ་བསྐོར་བར་
བསྐུལ། །དེའང་གང་རྣམས་ཞེས་པ་སྤྱི་སྒྲ་སྟེ། གང་རྣམས་སམ་ཡུལ་གང་དང་གང་དག་ན་བཞུགས་པའི་ཕྱོགས་བཅུའི་འཇིག་རྟེན་གྱི་མ་རིག་པའི་
མུན་པ་སེལ་པའི་སྒྲོན་མའམ། སྣང་གསལ་ཆེན་པོ་དེ་ཉིད་ནི་རྫོགས་པའི་སངས་རྒྱས་རྣམས་ཡིན་ལ། རྫོགས་པའི་སངས་རྒྱས་རྣམས་ཀྱི་སྔར་སློབ་
༄༅། །པ་ལམ་གྱི་གནས་སྐབས་ན། བྱང་ཆུབ་བམ་སངས་རྒྱས་ཀྱི་གོ་འཕང་ཐོབ་པའི་ཆེད་དུ་ས་བཅུ་དང་ལམ་ལྔའི་རིམ་པ་རྣམས་རིམ་པ་ནས་
རིམ་པར་བརྒྱུད་དེ་ད་ལྟ་མངོན་པར་སངས་རྒྱས་ནས་ཉོན་མོངས་པ་སྤངས་བས་ཤེས་བྱའི་ཆོས་ཐམས་ཅད་ལ་མ་ཆགས་པས་གོ་འཕང་བརྙེས། །
ཤེས་བྱའི་སྒྲིབ་པ་སྤངས་བའི་ཆོས་ཐམས་ཅད་སྐྱུ་རུ་ར་རློན་པ་ལག་མཐིལ་དུ་བཞག་པ་ལྟར་ཐོགས་པ་མེད་པར་མཁྱེན་པ་སྟེ། དེ་ལྟ་བུའི་ཆགས་
ཐོགས་མེད་པའི་སངས་རྒྱས་ཀྱི་གོ་འཕང་ཐོབ་ཡོད་ཀྱང་། དམ་པའི་ཆོས་ཀྱི་ཆེ་བ་འདོན་པའི་ཆེད་དུ་ཆོས་མི་གསུང་བའི་ཚུལ་བསྟན་ནས་བཞུགས་
ཡོད་པའི་མགོན་པོ་དེ་དག་གི་སྤྱན་སྔར། གང་ཟག་བདག་གི་ལུས་ཞིང་གི་རྡུལ་སྙེད་ཀྱི་གྲངས་དང་མཉམ་པར་སྤྲུལ་ཏེ་ལག་ན་ཆོས་དུང་དཀར་པོ་
༄༅། །གཡས་སུ་འཁྱིལ་བ་དང་གསེར་གྱི་འཁོར་ལོ་རྩིབས་སྟོང་དང་ལྡན་པ་དང་། གཞན་ཡང་བཀྲ་ཤིས་རྫས་རྟགས། རྒྱལ་སྲིད་སྣ་བདུན་སོགས་ཀུན་ཏུ་
བཟང་པོའི་རྣམ་འཕྲུལ་དང་ནམ་མཁའ་མཛོད་ཀྱི་ཡོ་བྱད་དང་མཉམ་པ་ཐོགས་ནས་སངས་རྒྱས་ཐམས་ཅུད་ལུ་ཟབ་ཅིང་རྒྱ་ཆེ་བའི་ལུང་རྟོགས་ཀྱི་
དམ་པའི་ཆོས་ཀྱི་འཁོར་ལོ་བླ་ན་མེད་པ་རྒྱུན་མི་ཆད་པར་བསྐོར་བར་བསྐུལ་ནས་གསོལ་བ་འདེབས་པའོ། །དེ་ཡང་མཁས་གྲུབ་ཀརྨ་ཆགས་མེད་
ཀྱིས། ཕྱོགས་བཅུ་འཇིག་རྟེན་རབ་འབྱམས་ཐམས་ཅད་ན། །རྫོགས་སངས་རྒྱས་ནས་རིང་པོར་མ་ལོན་པ། །དེ་དག་རྣམས་ལ་ཆོས་ཀྱི་འཁོར་ལོ་
ནི། །རྒྱ་ཆེན་མྱུར་དུ་བསྐོར་བར་བདག་གིས་བསྐུལ། །མངོན་ཤེས་ཐུགས་ཀྱིས་དེ་དོན་མཁྱེན་པར་གསོལ། །ཞེས་གསུངས། སྔོན་སངས་རྒྱས་
༄༅། །བཅོམ་ལྡན་འདས་སངས་རྒྱས་ནས་ཞག་བདུན་ཕྲག་བདུན་དུ་ཆོས་མི་གསུང་བའི་ཚུལ་བསྟན་སྐབས། ལྷའི་དབང་པོ་ཚངས་པ་དང་བརྒྱ་
བྱིན་གཉིས་ཀྱིས། གསེར་གྱི་འཁོར་ལོ་རྩིབས་སྟོང་ལྡན་པ་དང་། ཆོས་དུང་དཀར་པོ་གཡས་སུ་འཁྱིལ་བ་ཕུལ་ནས་གསོལ་བ་བཏབ་པས། བཀའ་
དང་པོ་བདེན་བཞིའི་ཆོས་འཁོར་བསྐོར་བ་ལྟ་བུ་དང་། གཞན་ཡང་ད་ལྟ་བླ་མ་དགེ་བའི་བཤེས་གཉེན་རྣམས་ཀྱི་མདུན་དུ་རང་གིས་འབྱོར་ཚོད་ཀྱི་
མཎྜལ་རེ་ཕུལ་ནས་ཆོས་འཁོར་རེ་བསྐོར་རྒྱུའི་ཞུ་སྣ་རང་གིས་དྲངས་ནུས་ན། ཡུལ་ཕྱོགས་སུ་དམ་པའི་ཆོས་ཆར་ཕབ་པས་སེམས་ཅན་མང་པོར་
ཕན་ཐོགས་པ་དང་ཆོས་སྤངས་བའི་ལས་ཀྱི་སྒྲིབ་པ་དག་པ་སོགས་ཕན་ཡོན་ཚད་མེད་པ་ཡོད་པར་གསུངས་སོ། ། ༈ དྲུག་པ་མྱ་ངན་ལས་མི་
༄༅། །འདའ་བར་བཞུགས་པར་གསོལ་བ་འདེབས་པའི་ཡན་ལག་ནི། མྱ་ངན་འདའ་སྟོན་གང་བཞེད་དེ་དག་ལ། །འགྲོ་བ་ཀུན་ལ་ཕན་ཞིང་བདེ་བའི་
ཕྱིར། །བསྐལ་བ་ཞིང་གི་རྡུལ་སྙེད་བཞུགས་པར་ཡང་། །བདག་གིས་ཐལ་མོ་རབ་སྦྱར་གསོལ་བར་བགྱི། །དེའང་སངས་རྒྱས་དང་བྱང་ཆུབ་
སེམས་དཔའ་གང་ཡིན་ཀྱང་མྱ་ངན་འདའ་བའི་མཛད་པ་སྟོན་པར་གང་བཞེད་པ་དེ་དག་ལ་ཞེས་པ་ནི། སྤྱིར་སངས་རྒྱས་རྣམས་ནི་སྔོན་ཆད་ནས་
ཟག་བཅས་ཀྱི་ཕུང་པོ་ལྔ་དང་བྲལ་ཟིན་པས་སྐུ་ལ་འདས་འཁྲུངས་མེད་ཀྱང་། གདུལ་བྱ་རྟག་འཛིན་ཅན་རྣམས་ཀྱི་བློ་སྣ་ཆོས་ལ་བསྐུལ་པའི་ཕྱིར་
དུ་མཛད་པ་ཐ་མ་མྱ་ངན་ལས་འདའ་བའི་ཚུལ་སྟོན་པའང་ཡོད་ལ། གདུལ་བྱ་མཐུན་སྣང་པའི་སྣང་ངོར་ཞིང་འདིའི་འགྲོ་དོན་རེ་ཞིག་རྫོགས་ནས་
༄༅། །མཛད་པ་ཐ་མའི་ཚུལ་སྟོན་པ་དང༌། བླ་མ་དགེ་བའི་བཤེས་གཉེན་དང་བྱང་ཆུབ་སེམས་དཔའ་ལ་ལ་ནི་གཞན་གྱིས་ལོག་སྒྲུབ་བྱས་པ་ལ་
ཐུགས་སྐྱོ་བའི་ཚུལ་གྱིས་མྱ་ངན་ལས་འདའ་བར་སྟོན་པའང་ཡོད་པས་ན། དེ་དག་གི་སྤྱན་སྔར་རང་གི་ལུས་འདི་ཡང་ཞིང་རྡུལ་གྱི་གྲངས་དང་
མཉམ་པར་སྤྲུལ་ནས། བདག་སོགས་འགྲོ་བ་ཀུན་ལ་མཐར་ཐུག་ཕན་པའི་ཞིང་ས་མཆོག་ཏུ་གྱུར་བ་སངས་རྒྱས་ཀྱི་གོ་འཕང་དང་། གནས་སྐབས་
དང་ངན་སོང་གི་འཇིགས་པ་ཀུན་ལས་སྐྱོབ་ཅིང་བདེ་བའི་ཕྱིར་དུ། ཁྱེད་མྱ་ངན་ལས་མི་འདའ་བར་བསྐལ་པ་ཆེན་པོའི་གྲངས་མི་མཇེད་
འཇིག་རྟེན་གྱི་ཞིང་གི་རྡུལ་ཇི་སྙེད་ཡོད་པ་དེ་སྙེད་ཀྱི་གྲངས་དང་མཉམ་པར་བཞུགས་པར་ཡང་། བཞུགས་ཞུས་འབུལ་མཁན་གྱི་གང་ཟག་བདག་
༄༅། །གིས་ལུས་གུས་པའི་ལག་གཉིས་ཐལ་མོ་རབ་ཏུ་སྦྱར། ངག་གུས་པས་གསོལ་བ་བཏབ་སྟེ་བཞུགས་ཞུས་འབུལ། ཡིད་གུས་པས་དང་འདོད་ཡིད་
ཆེས་ཀྱི་དད་པ་དང་བཅས་ཏེ་གསོལ་བར་བགྱིའོ། །གོང་གི་ཕན་ཞིང་བདེ་བའི་ཕྱིར་ཞེས་པའི་ཕན་བདེ་ལ་ཡོངས་གྲགས་དང་། འགྲེལ་བ་ཁ་ཅིག་
ཏུ་གནས་སྐབས་ཀྱི་ཕན་པ་དང་། མཐར་ཐུག་གི་བདེ་བ་ཟེར་ཡང་ཤྲཱི་རྒྱལ་པོའི་གསུང་རྒྱུན་འདི་ལྟར་ཡིན་ཞེས་ཨ་འཛོམས་རྒྱལ་སྲས་ཀྱི་འགྲེལ་
བར་གསུངས། དེས་ན་གོང་ལྟར་སངས་རྒྱས་དང་བྱང་ཆུབ་སེམས་དཔའ་རྣམས་མྱ་ངན་ལས་མི་འདའ་བར་གསོལ་བ་བཏབ་ནཱ་རང་གི་ཚེ་ཐུང་བའི་
ལས་ཀྱི་སྒྲིབ་པ་ཐམས་ཅད་ལྷག་ལུས་མེད་པར་དག་པའི་དགོས་པ་ཡོད་དོ། ། ༈ བདུན་པ་དགེ་རྩ་ཐམས་ཅད་བྱང་ཆུབ་ཏུ་བསྔོ་བའི་ཡན་ལག་ནི།
༄༅། །ཕྱག་འཚལ་བ་དང་མཆོད་ཅིང་བཤགས་པ་དང༌། །རྗེས་སུ་ཡི་རང་བསྐུལ་ཞིང་གསོལ་བ་ཡི། །དགེ་བ་ཅུང་ཟད་བདག་གིས་ཅི་བསགས་
པ། །ཐམས་ཅད་བདག་གིས་བྱང་ཆུབ་ཕྱིར་བསྔོ་འོ། །དེའང་འདི་ནི་གོང་གི་ཚོགས་བསགས་ཡན་ལག་དྲུག་གི་དགེ་རྩ་དེ་དག་འདི་ནས་ལྷན་དུ་
སུ བསྔོས་པ་ཡིན། དེའང་གོང་ལྟར་སངས་རྒྱས་དང་བྱང་ཆུབ་སེམས་དཔའ་ཞིང་རྡུལ་གྱི་གྲངས་དང་མཉམ་པའི་ཡུལ་དམ་པ་རྣམས་ལ་ཕྱག་འཚལ་བ་
དང༌། བླ་ན་ཡོད་པའི་མཆོད་པ་དང༌། བླ་ན་མེད་པའི་མཆོད་སྤྲིན་སོགས་མཆོད་པ་རྒྱ་ཆེན་པོས་མཆོད་ཅིང་ཞེས་མཆོད་པ་འབུལ་པའི་ཡན་ལག་
དང་། བཅས་པ་དང་རང་བཞིན་གྱི་ཁ་ན་མ་ཐོ་པའི་ཉེས་པའི་ཚོགས་ཅི་མཆིས་པ་ཐམས་ཅད་བཤགས་པ་དང་། འཇིག་རྟེན་ཁམས་ཀྱི་དགེ་བའི་རྩ་
༄༅། །བ་ཅི་བསགས་པ་ཐམས་ཅད་ལ་རྗེས་སུ་ཡི་རང་བ་དང༌། སངས་རྒྱས་དང་བྱང་ཆུབ་སེམས་དཔའ་རྣམས་ཆོས་འཁོར་བསྐོར་བར་སྐུལ་ཞིང་ཞེས་།
ཆོས་འཁོར་བསྐོར་པའི་ཡན་ལག་དང༌། མྱ་ངན་ལས་འདའ་བར་བཞེད་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་མྱ་ངན་ལས་མི་
འདའ་བརགསོལ་བ་བཏབ་པ་ཡི་དགེ་རྩ་འདིས་མཚོན་དེ་དུས་གསུམ་གྱི་སངས་རྒྱས་དང་བྱང་ཆུབ་སེམས་དཔའ་ཁམས་གསུམ་གྱི་སེམས་ཅན་རྒྱུ
ཡོད་དོ་ཅོག་ཐམས་ཅད་ཀྱི་དགེ་བ་ཅི་བསགས་པ་ཐམས་ཅད་དང་། དཔེར་ན་དགེ་བ་ཕྲན་བུ་བྱ་རོག་གཅིག་ལ་ཟན་འཆང་བུ་གང་སྦྱིན་པ་ལྟ་བུའི་
དགེ་རྩ་ཅུང་ཟད་ཚུན་ཆོད་དེ། བདག་དང་གཞན་སེམས་ཅན་ཡོད་དོ་ཅོག་གིས་ཅི་བསགས་པ་ཐམས་ཅད་ཇི་ལྟར་བསྔོ་ན། བདག་གིས་མཁའ་
༄༅། །ཁྱབ་ཀྱི་སེམས་ཅན་ཐམས་ཅད་མཐའ་གཉིས་ལ་མི་གནས་པར་རྫོགས་པའི་བྱུང་ཆུབ་ཆེན་པོའི་གོ་འཕང་ཐོབ་པའི་ཕྱིར་བྱང་ཆུབ་ཀྱི་སེམས་
དང༌། སྟོང་ཉིད་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་བསྔོ་བར་བགྱིའོ། །དེའང་མངོན་རྟོགས་རྒྱན་ལས། སེམས་བསྐྱེད་པ་ནི་གཞན་དོན་
ཕྱིར། །ཡང་དག་རྫོགས་པའི་བྱང་ཆུབ་འདོད། །ཅེས་གསུངས་པ་ལྟར་བྱང་ཆུབ་ཀྱི་སེམས། དོན་གཉིས་སམ་ཟུར་གཉིས་ཀྱིས་ཟིན་པའི་སྒོ་ནས་
བསྔོས་ན། དགེ་རྩ་དེ་ཟད་པ་མེད་དེ། ཇི་སྐད་དུ། ཇི་ལྟར་རྒྱ་མཚོའི་ཆུ་ནང་ཆུ་ཐིགས་ལྷུང༌། །རྒྱ་མཚོ་མ་ཟད་བར་དུ་དེ་མི་ཟད། །དེ་བཞིན་བྱང་
ཆུབ་ཡོངས་བསྔོས་དགེ་བ་ཡང་། །བྱང་ཆུབ་མ་ཐོབ་བར་དུ་དེ་མི་འཛད། །ཅེས་གསུངས། དེར་མ་ཟད་དགེ་རྩ་ཆུང་ངུ་ཡིན་ཀྱང་རང་གིས་སེམས་
ཅན་ལ་བསྔོས་ན་བསྔོ་ཡུལ་དེ་དག་ལ་མི་ཐོབ་རྒྱུ་མི་སྲིད་པ་དེ་ནི། སངས་རྒྱས་ཀྱི་མཐུ། ཆོས་ཉིད་ཀྱི་བདེན་སྟོབས། རང་གི་ལྷག་བསམ་བཟང་པོ་
དག་གི་མཐུ་ཡིན་གསུངས། སྤྱིར་ཚོགས་བསགས་སྒྲིབ་སྦྱང་སོགས་དཀར་ཆོས་དགེ་བའི་ལས་ཅི་དང་ཅི་བསྒྲུབས་ཀྱང་བསྔོ་བ་དང་སྨོན་ལམ་རྣམ་
དག་གིས་མཚམས་སྦྱར་རྒྱུ་འདི་ནི། དཔེར་ན་ལྕགས་བསྲེག་པ་ལ་ངར་བཏབ་པ་བཞིན་ཡིན་པས་ཤིན་ཏུ་གལ་ཆེ། ད་ལྟ་རང་ཅག་གི་སྐྱེ་བ་རེ་རེ་
གཉིས་རེ་ལ་བསམ་དོན་འབད་མེད་དུ་འགྲུབ་པ། བར་ཆད་ཀྱིས་མི་གོས་པ་སོགས་མཐུན་རྐྱེན་ལེགས་པ་རེ་འཛོམས་ཀྱང་འདི་ནི་མི་རྟག་སྟེ།
འཁོར་བ་ཐོག་མེད་ནས་བསགས་པའི་མི་དགེ་བའི་ལས། སྐྱེས་ནས་མྱོང་འགྱུར་གྱི་ལས་དང་། ལན་གྲངས་གཞན་ལ་མྱོང་འགྱུར་གྱི་ལས་མང་པོ་
༄༅། །ཡོད་པས་ན། ད་ལྟ་རང་ཅག་གི་ཆོས་བསྒྲུབ་པའི་བར་ཆད་དུ་འགྱུར་བའང་མང་པོ་ཡོད། དེས་ན་ཚོགས་བསགས་སྒྲིབ་སྦྱངས་དཔང་པོར་
བཞག་སྟེ། སྨོན་ལམ་རྣམ་པར་དག་པ་ཡང་ཡང་འདེབས་དགོས། དེ་མིན་ཚེ་རབས་སྔོན་མ་རྣམས་སུ་སྡིག་པའི་ལས་བསགས་གྲངས་མང་བ།
བསགས་ཚབ་ཆེ་བ། བསགས་ཡུན་རིང་བས་ན་དེ་དག་གི་དབང་དུ་ཤོར་ནས་མི་འདོད་བཞིན་དུ་ལོག་ལམ་དུ་ཚུད་འགྲོ་བ་ཡང་མང་པོ་ཡོད་དེ།
དཔེར་ན་དམ་པ་གོང་མའི་སྐྱེ་སྲིད་དུ་ལུང་བསྟན་པའི་སྤྲུལ་པའི་སྐུ་ལ་ལར་མཚོན་ན། འདིའི་སྐྱེ་བ་སྔོན་མ་རྣམས་ནི་མཁས་པའི་ཚུལ། བཙུན་པའི་
ཚུགས། གྲུབ་པའི་རྟགས་ཡ་མཚན་ཡོད་པ་དེ། སྐྱེ་བ་འདི་ཉིད་ངོས་འཛིན་མཁན་ཚད་མས་གྲུབ་པའི་མཁས་གྲུབ་གསེར་རིའི་ཕྲེང་བ་ལྟ་བུ་ཡིན་
ཡང་། ད་ལྟ་འདི་ལ་འདི་འདྲའི་བར་ཆད་ཅིག་ཅིས་ཕྱིར་བྱུང་བ་ཡིན་སྙམ་པ་འདུག་མོད། དེས་ན་དེ་འདྲའི་བར་ཆད་ཀྱི་དབང་དུ་མི་འགྲོ་བའི་ཆེད་
དུ་སྨོན་ལམ་རྣམ་པར་དག་པ་འདེབས་རྒྱུ་ནི་ཤིན་ཏུ་གལ་ཆེ། དེས་ན་སངས་རྒྱས་ཀྱི་གོ་འཕང་ཐོབ་པ་ལ། སྐྱེ་བ་ནས་སྐྱེ་བ་མང་པོ་བརྒྱུད་དགོས་ན་
སྐྱེ་བ་འགའ་རེ་ལེགས་པོ་རེ་འོངས་ཀྱང་སྐྱེ་བ་ཐམས་ཅད་དམ་པའི་ཆོས་ལ་བར་ཆད་མི་འབྱུང་རྒྱུ་དེའང་དཀའ་མོ་དང་ཁེག་པོ་ཡིན་པས་ན། བླ་མ་
དཀོན་མཆོག་གསུམ་ལ་གསོལ་བ་བཏབས། དཀར་ཕྱོགས་སྐྱོང་བའི་ཆོས་སྐྱོང་སྲུང་མ་ལ་ཕྲིན་ལས་འཅོལ། ཚོགས་བསགས་སྒྲིབ་སྦྱངས་དཔང་
པོར་བཞག་ནས་སྨོན་ལམ་རྣམ་པར་དག་པ་འདེབས་རྒྱུ་བཅས་ནི་ཤིན་ཏུ་གལ་ཆེ་བ་ཡིན་ནོ། ། ༈ གཉིས་པ་དངོས་གཞི་སྨོན་ལམ་གྱི་རབ་དབྱེ་
༄༅། །རྒྱས་པ་བཤད་པ་ལ་གཉིས། དངོས་དང་། སྨོན་ལམ་གྱི་མཐའ་བསྟན་པའོ། །དང་པོ་ལ་སྤྱི་དོན་བཅུ་དྲུག་སྟེ། བསམ་དག་བྱང་སེམས་མི་
བརྗེད་དང་། །མ་གོས་སྤྱོད་དང་ཕན་བདེ་དང་། །གོ་ཆ་དང་ནི་སྐལ་མཉམ་འགྲོགས། །བཤེས་བསྟེན་སངས་རྒྱས་མངོན་གྱུར་དང༌། །དམ་ཆོས་
འཛིན་དང་མཛོད་རྙེད་དང་། །འཇུག་དང་སྟོབས་དང་སྒྲུབ་དང་ལས། །རྗེས་སློབ་ཀུན་གྱི་མཇུག་སྡུད་དོ། །ཞེས་པའི་དོན་ནི་དང་པོ་བསམ་དག་
ཅེས་པ་བསམ་པ་དག་པའི་སྒོ་ནས་སྨོན་པ། གཉིས་པ་བྱུང་སེམས་མི་བརྗེད་པའི་སྒོ་ལ་འཇུག་པ། གསུམ་པ་མ་གོས་སྤྱོད་དང་ཞེས་པ་ནི་མ་གོས་
པའི་སྤྱོད་པའམ་མ་ཆགས་པའི་སྒོ་ནས་སྨོན་པ། བཞི་བ་ཕན་བདེ་དང་ཞེས་པ་ནི་སེམས་ཅན་ཕན་བདེ་ལ་འགོད་པའི་སྨོན་ལམ། ལྔ་བ་གོ་ཆ་དང་
ནི་གོ་ཆ་བགོ་བའི་སྨོན་ལམ། དྲུག་པ་སྐལ་མཉམ་འགྲོགས་ཞེས་སྐལ་མཉམ་གྱི་གྲོགས་དང་འགྲོགས་པའི་སྨོན་ལམ། བདུན་པ་བཤེས་བསྟེན་
ཞེས་དགེ་བའི་བཤེས་གཉེན་བསྟེན་ལ་མཉེས་པར་བྱེད་པའི་སྨོན་ལམ། བརྒྱད་པ་སངས་རྒྱས་མངོན་གྱུར་ལ་མཆོད་པའི་སྨོན་ལམ། དགུ་པ་དམ་
པའི་ཆོས་ཡོངས་སུ་འཛིན་པའི་སྒོ་ནས་སྨོན་ལམ། བཅུ་པ་མཛོད་རྙེད་དང་ཞེས་མི་ཟད་པའི་མཛོད་རྙེད་པའི་སྒོ་ནས་སྨོན་པ། བཅུ་གཅིག་པ་འཇུག་
དང་ཞེས་པ་ནི་འཇུག་པ་དུ་མའི་སྒོ་ནས་སྨོན་པ་ལ་འཇུག་པ། བཅུ་གཉིས་པ་སྟོབས་དང་ཞེས་སྟོབས་ཀྱི་སྒོ་ནས་སྨོན་པ། བཅུ་གསུམ་པ་བསྒྲུབ་
དང་ཞེས་བསྒྲུབ་པའམ་གཉེན་པོའི་སྒོ་ནས་སྨོན་པ། བཅུ་བཞི་པ་ལས་ཞེས་པ་ནི། ཕྲིན་ལས་གྱི་སྒོ་ནས་སྨོན་པ། བཅོ་ལྔ་པ་རྗེས་སློབ་ཞེས་རྗེས་སུ་
༄༅། །སློབ་པའི་སྒོ་ནས་སྨོན་པ། བཅུ་དྲུག་པ་མཇུག་སྡུད་དོ་ཞེས་ཀུན་གྱི་མཇུག་སྡུད་པའི་སྒོ་ནས་བསྔོ་བ་དང་སྤྱི་དོན་བཅུ་དྲུག་བཞུགས་པ་ལས།
༈ དང་པོ་བསམ་པ་དག་པའི་སྒོ་ནས་སྨོན་པ་ལ་བཞི་སྟེ། སངས་རྒྱས་མཆོད་པའི་བསམ་པའི་སྒོ་ནས་སྨོན་པ། དགོངས་པ་ཡོངས་སུ་སྐོང་བར་སྨོན་
་པ། སངས་རྒྱས་ཀྱི་ཞིང་སྦྱང་པར་སྨོན་པ། སེམས་ཅན་ལ་ཕན་གདགས་པར་སྨོན་པ་དང་བཞི། དང་པོ་ནི། འདས་པའི་སངས་རྒྱས་རྣམས་དང་
ཕྱོགས་བཅུ་ཡི། །འཇིག་རྟེན་དག་ན་གང་བཞུགས་མཆོད་པར་གྱུར། །དེའང་བསྐལ་བ་འདིའི་དབང་དུ་བྱས་ན། འདུས་པའི་སངས་རྒྱས་འཁོར་བ་
འཇིག་དང་། གསེར་ཐུབ། འོད་སྲུང་གསུམ་འདི་བསྐལ་བཟང་འདིའི་སངས་རྒྱས་སྟོང་རྩ་གཉིས་ཀྱི་ནང་ནས་འདས་པའི་སངས་རྒྱས་གཾསུམ་ཡིན།
གཞན་ཡང་སངས་རྒྱས་རབ་བདུན་དང་། འདས་པའི་བསྐལ་བ་དཔག་ཏུ་མེད་པ་རྣམས་སུ་བྱོན་ཟིན་པའི་སངས་རྒྱས་ཀྱང་གྲངས་མེད་པ་ཡོད་པས་
དེ་དག་རྣམས་དང་ད་ལྟའང་ཕྱོགས་བཅུ་ཡི་འཇིག་རྟེན་གྱི་ཁམས་དག་ན་བཞུགས་ཡོད་པའི་སངས་རྒྱས། ཤར་ཕྱོགས་མངོན་དགའི་ཞིང་ན་སངས་
རྒྱས་རྡོ་རྗེ་སེམས་དཔའ་དང་། ལྷོ་ཕྱོགས་དཔལ་ལྡན་ཞིང་ན་སངས་རྒྱས་རིན་ཆེན་འབྱུང་ལྡན། ནུབ་ཕྱོགས་པདྨ་བརྩེགས་པར་སྣང་བ་མཐའ་ཡས།
བྱང་ཕྱོགས་ལས་རབ་རྫོགས་པར་དོན་ཡོད་གྲུབ་པ། དབུས་ཕྱོགས་སྟུག་པོ་བཀོད་པར་སངས་རྒྱས་རྣམ་པར་སྣང་མཛད་སོགས་ཕྱོགས་བཅུའི་
འཇིག་རྟེན་གྱི་ཁམས་དཔག་ཏུ་མེད་པ་ན་བཞུགས་པའི་སངས་རྒྱས་གྲངས་བཟུང་དུ་མེད་པ་གང་བཞུགས་པ་ཐམས་ཅད་ཀྱི་མདུན་དུ་རང་གི་ལུས་
༄༅། །ཞིང་རྡུལ་གྱི་གྲངས་དང་མཉམ་པར་སྤྲུལ་ནས། དེ་ཐམས་ཅད་ཀྱི་ལག་ཏུ་མཆོད་པའི་རྫ་ས་དཔག་ཏུ་མེད་པ་ཀུན་ཏུ་བཟང་པོའི་མཆོད་སྤྲིན་
ལྟར་ཐོགས་ནས་སངས་རྒྱས་དེ་དག་ལ་མཆོད་པར་གྱུར་ཅིག ༈ གཉིས་པ་ནི།གང་ཡང་མ་བྱོན་དེ་དག་རབ་མྱུར་བར། །བསམ་རྫོགས་བྱང་ཆུབ་
རིམ་པར་སངས་རྒྱས་སྤྱོན། །དེའང་འདིའི་དོན་ནི། མ་འོངས་པ་ན་སངས་རྒྱས་འགྱུར་རམ་སངས་རྒྱ་ངེས་ཀྱི་གང་ཟག་ད་ལྟ་ས་མཐོན་པོ་ན་
བཞུགས་པའི་བྱང་ཆུབ་སེམས་དཔའ་རྣམས་ཀྱི་ཐུགས་ཀྱི་བཞེད་པ་ཐམས་ཅད་ཡོངས་སུ་སྐོང་ནུས་པར་ཤོག་ཅིག ཅེས་སྨོན་པ་ཡིན་ཏེ། གང་ཡང་
ཞེས་པ་སྤྱི་སྒྲ་སྟེ། སངས་རྒྱས་གང་ཡང་ངམ་སངས་རྒྱས་གང་དག་ད་དུང་སངས་རྒྱས་ཀྱི་ངོ་བོར་མ་བྱོན་པའམ་སངས་རྒྱས་མ་ཟིན་པའི་མ་འོངས་
པའི་སངས་རྒྱས་བྱམས་པ་མགོན་པོ་ནས་མོས་པའི་བར་སངས་རྒྱས་དགུ་བརྒྱ་དང་གོ་དྲུག་འདི་དག་ནི་བསྐལ་བཟང་འདིའི་མ་བྱོན་པའི་སངས་
རྒྱས་ཡིན་ལ། གཞན་ཡང་ད་ལྟའི་དུས་སུ་བྱང་ཆུབ་ཀྱི་སྤྱོད་པ་ལ་བསླབ་བཞིན་པའི་གང་ཟག མ་འོངས་པ་ན་སངས་རྒྱ་ངེས་པ་ཅན་ནམ་མཁའི་
སྐར་མ་དང་། ས་ཡི་རྩི་ཐོག་གི་གྲངས་དང་མཉམ་པ་ཡོད་པས་ན། དེ་དག་ཡུན་རིང་པོར་མི་འགྱང་བར་རབ་ཏུ་མྱུར་བར་རམ། མྱུར་བ་ཉིད་དུ་
སངས་རྒྱས་པར་སྨོན་ཅིང་བསྐུལ་བ་ན། མ་འོངས་པའི་སངས་རྒྱས་དེ་དག་གི་བཞེད་དོན་ནམ་བསམ་པའི་དོན་ཐམས་ཅད་རྫོགས་ཏེ། རྫོགས་པའི་
བྱང་ཆུབ་ཀྱི་གོ་འཕང་ཐོབ་བྱེད་ཀྱི་ཐབས། ས་དང་ལམ་གྱི་ཡོན་ཏན་ཐམས་ཅད་རིམ་པར་བགྲོད་ནས་སངས་རྒྱས་ཀྱི་ངོ་བོར་སྦྱིན་པར་ཤོག་ཅིག
༄༅། །སྦྱིན་ཞེས་པ་བསྐུལ་ཚིག་ཡིན། མདོར་ན་མ་འོངས་བའི་སངས་རྒྱས་ཐམས་ཅད་མྱུར་དུ་སངས་རྒྱས་པར་ཤོག་ཅིག་ཅེས་པའི་དོན་ནོ། །འདི་
ལ་དགོངས་པ་ཡོངས་སུ་སྐོང་བའི་སྨོན་ལམ་ཟེར་དོན་ནི། མ་འོངས་པའི་སངས་རྒྱས་རྣམས་ཀྱི་བཞེད་དོན་ནམ་དགོངས་དོན་མྱུར་དུ་འགྲུབ་ནས་
སངས་རྒྱས་པར་སྨོན་པས་སོ། ། ༈ གསུམ་པ་ནི། ཕྱོགས་བཅུ་ག་ལའི་ཞིང་རྣམས་ཇི་སྙེད་པ། །དེ་དག་རྒྱ་ཆེར་ཡོངས་སུ་དག་པར་གྱུར། །བྱང་
ཆུབ་ཤིང་དབང་དྲུང་གཤེགས་རྒྱལ་བ་དང༌། །སངས་རྒྱས་སྲས་ཀྱིས་རབ་ཏུ་གང་བར་ཤོག །དེའང་འགྲེལ་ཚུལ་ལ་ལ་ལྟར་ན། ཕྱོགས་བཞི་
མཚམས་བཞི་སྟེང་འོག་གཉིས་སྟེ་ཕྱོགས་བཅུ་ག་ལའི་ཞེས་པ་བརྡ་རྙིང་གི་ཚིག་ཡིན་པས་ཕྱོགས་བཅུའི་འཇིག་རྟེན་གྱི་ཞིང་ཁམས་ག་ལའི་འམ་གང་།
དང་གང་ཡིན་པ་དེ་དང་དེ་དག་གི་ཞིང་རྣམས་ཇི་སྙེད་ཞིག་ཡོད་པ་ཞེས་པའམ། ཡང་ན་ཕྱོགས་བཅུ་ག་ལ་གནས་པའི་ཞིང་རྣམས་ཇི་སྙེད་པ་ཞིག་
ཡོད་པ་ཞེས་འགྲེལ་ཚུལ་ཞིག་ཀྱང་ཡོད། གང་ལྟར་ཡང་། དེ་དག་ཐམས་ཅད་དུ་མ་དག་ཐ་མལ་གྱི་རྡོ་གསེག་ཚེར་མ་ཅན་དང༌། རི་འབར་འབུར།།
ས་གཤའ་གཤོང་གི་རྣམ་པ་མེད་པར། སྣོད་བཅུད་རྣམ་པར་དག་པ་བདེ་བ་ཅན་གྱི་ཞིང་དང་ཆོས་མཚུངས་པ་ལྟ་བུའི་རྒྱ་ཆེ་ལ་ཁྱོན་ཡངས་པ། ལྟ་ན་
སྡུག་པ་སྟེ། དེ་ལྟ་བུ་རྒྱ་ཆེར་ཡོངས་སུ་དག་པར་གྱུར་ཅིག སྣོད་ཀྱི་འཇིག་རྟེན་དེ་ལྟར་དག་པ་མ་ཟད་བཅུད་ཀྱི་སེམས་ཅན་ཀྱང་ཐ་མལ་བ་ཉོན་
མོངས་པས་རྒྱུད་ཡོངས་སུ་གང་བའི་སེམས་ཅན་གཅིག་ཀྱང་མེད་པ་སྟེ་སྣོད་བཅུད་གཉིས་ཀ་དག་པ་ཡིན་པས་ན། དེ་ལ་ཞིང་སྦྱང་བ་ཟེར། དེ་ལྟར་
༄༅། །སྣོད་བཅུད་གཉིས་ཀ་དག་པའི་དབུས་སུ་སྤྲུལ་སྐུའི་སངས་རྒྱས་རྣམས་སངས་རྒྱས་པའི་ཚེ་བྱང་ཆུབ་ཀྱི་ཤིང་ལ་སྐུ་རྒྱབ་བརྟེན་ནས་འཚང་
རྒྱས་དགོས་པས་ན་བྱུང་ཆུབ་ཀྱི་ཤིང་བཟང་པོ་ལྗོན་པའི་དབང་པོ་དག་གི་དྲུང་དུ་གཤེགས་ནས། དང་པོ་བསྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་ལ་
མཉམ་པར་བཞག་སྟེ་བདུད་སྡེའི་གཡུལ་ལས་རྒྱལ་བ་དང་ཞེས། དཔེར་ན་བདག་ཅག་གི་སྟོན་པ་ཤཱཀྱ་ཐུབ་པ་སངས་རྒྱ་བའི་ཚེ་ན་བྱང་ཆུབ་ཤིང་ལ་
སྐུ་རྒྱབ་བརྟེན་ཏེ་མཉམ་པར་བཞག་ནས། སྲོད་ལ་བདུད་བཏུལ། གུང་ལ་མཉམ་པར་བཞག ཐོ་རེངས་རྒྱལ་རྔ་རྡུང་བའི་ཚེ་ན་མངོན་པར་སངས་
རྒྱས་པ་ཡིན། དེ་བཞིན་དུ་ཕྱོགས་བཅུའི་སངས་རྒྱས་གང་དང་གང་སངས་རྒྱས་ནའང་སྣོད་བཅུད་དག་པར་ཞིང་སྦྱངས་ནས་བྱང་ཆུབ་ཤིང་ལ་སྐུ་
རྒྱབ་བརྟེན། མཉམ་པར་བཞག བདུད་སྡེ་མ་ལུས་པ་བཅོམ་ནས་སངས་རྒྱས་པ་ཡིན།སངས་རྒྱས་པའི་ཚེ་འཁོར་སངས་རྒྱས་ཐུགས་སྲས་བྱང་ཆུབ་
སེམས་དཔའ་ཁྱད་ཆོས་གསུམ་ལྡན་གྱི་སྲས་རྣམས་ཀྱིས་བར་མཚམས་མེད་པར་འཇིག་རྟེན་གྱི་ཁམས་ཐམས་ཅད་རབ་ཏུ་གང་བར་ཤོག་ཅིག འདི་
ཉིད་ནི་སངས་རྒྱས་ཀྱི་ཞིང་སྦྱང་པ་ཡིན། ཕྱིར་ཞིང་སྦྱང་པ་ཞེས་པ་དེ་སྔགས་ལྟར་ན་སྣང་སྲིད་དག་པ་རབ་འབྱམས་སུ་རྟོགས་ཚེ་མ་དགོ་པའི་ཆ་རྡུལ་
ཕྲན་ཙམ་ཡང་མེད་པར་སྣོད་བཅུད་སྐུ་གསུམ་གྱི་དཀྱིལ་འཁོར་དུ་རྟོགས་པ་ལ་ཞིང་སྦྱང་བ་ཟེར་ཀྱང་། འདིར་མདོ་ལམ་ནས་རྫོགས་སྨིན་སྦྱང་
གསུམ་ཞེས་པའི་ཞིང་སྦྱང་པ་དེ་སྣོད་བཅུད་དག་པ་ཉིད་དུ་སྨོན་ལམ་འདེབས་པ་དེ་ཞིང་སྦྱང་བ་ཞེས་བརྗོད་དོ། ། ༈ བཞི་པ་ནི། ཕྱོགས་བཅུའི་
༄༅། །སེམས་ཅན་གང་རྣམས་ཇི་སྙེད་པ། །དེ་དག་རྟག་ཏུ་ནད་མེད་བདེ་པར་གྱུར། །འགྲོ་བ་ཀུན་གྱི་ཆོས་ཀྱི་དོན་རྣམས་ནི། །མཐུན་པར་གྱུར་
ཅིང་རེ་བའང་འགྲུབ་པར་ཤོག །དེའང་ཕྱོགས་བཅུའི་སེམས་ཅན་གང་རྣམས་ཞེས་འགྲོ་བ་རིགས་དྲུག་གི་སེམས་ཅན་ནམ་མཁའི་མཐའ་མ་ཟད་
བར་དུ་ཟད་པ་མེད་པ་ཇི་སྙེད་ཅིག་མཆིས་པ་དེ་དག་རྣམས་དུས་དེང་ནས་བཟུང་ཇི་སྲིད་སངས་རྒྱས་ཀྱི་གོ་འཕང་མ་ཐོབ་ཀྱི་བར་དུས་རྟག་ཏུ་བདག་
གིས་བསམ་པ་བཟང་པོ་བྱང་ཆུབ་མཆོག་ཏུ་སེམས་བསྐྱེད། སྤྱོད་པ་ཚོགས་བསགས་སྒྲིབ་པ་སྦྱངས། སྨོན་ལམ་རྣམ་པར་དག་པས་མཚམས་སྦྱོར་
བྱས་པ་ལ་བརྟེན་ནས་སེམས་ཅན་དེ་རྣམས་ལ་ལས་སྣང་གི་སྡུག་བསྔལ་འདུ་བ་རྣམ་བཞི་ཆ་མ་མཉམ་པའི་ནད་མེད་པར་གྱུར་ཅིག ལུས་ངག་ཡིད་
གསུམ་གྱི་སྟེང་དུ་མི་བདེ་སྡུག་བསྔལ་གྱི་ཚོར་བ་སྤུ་ཙམ་མི་འབྱུང་བར་རྟག་ཏུ་ཆོས་ཀྱི་སྣང་བ་དང་མི་འབྲལ་བའི་ངང་ནས་བདེ་བར་གྱུར་ཅིག འགྲོ་།
བ་ཀུན་གྱི་བློ་དམ་པའི་ཆོས་ལ་ཕྱོགས་ནས་ཐོས་བསམ་སྒོམ་གསུམ་སོགས་ཆོས་ཀྱི་དོན་གཉེར་པའི་བསམ་པ་དང་ལྡན་པ་རྣམས་ཀྱི་ནི་མཐུན་པར་
གྱུར་ཅིང་ཞེས།གྲུབ་མཐའ་ལ་ཕྱོགས་རིས་ཀྱིས་བློ་མི་མཐུན་པ་དང་། ཐེག་པ་གོང་འོག་བརྩད་ནས་བློ་མི་མཐུན་པ། དགེ་བའི་བཤེས་གཉེན་
བརྩད་ནས་བློ་མི་མཐུན་པ། རང་ཉིད་མཁས་རློམ་དང་ང་རྒྱལ་གྱི་དབང་དུ་ཤོར་ནས་བློ་མི་བཐུན་པ། གཞན་ལ་ཕྲག་དོག་དང་བརྙས་སྨོད་སོགས་
ཀྱིས་བློ་མི་མཐུན་པ་སོགས་མེད་པར། ཆོས་དོན་དུ་གཉེར་པའི་གང་ཟག་རྣམས་ཀྱི་རྒྱུད་ལ་དད་པ་དང༌། དག་སྣང་། བྱམས་སེམས་དང་སྙིང་རྗེ། །
༄༅། །བྱང་ཆུབ་ཀྱི་སེམས་རྒྱུད་ལ་སྐྱེས་ཏེ་ཆོས་བསྒྲུབ་པའི་གྲོགས་ཚངས་པ་དང་མཚུངས་པར་སྤྱོད་པ་རྣམས་ནང་ཕན་ཚུན་ཕ་མ་གཅིག་ལས་སྐྱེས་
ཨཔའི་བུ་རྒྱུད་ལྟ་བུའི་འདུ་ཤེས་བཟུང་ནས་དམ་པའི་ཆོས་བསྒྲུབ་པ་ལ་ཆོས་ཀྱི་བསམ་སྤྱོད་གཅིག་ཏུ་མཐུན་པར་ཤོག་ཅིག དེའི་མཐུ་ལ་བརྟེན་ནས་
ཆོས་དོན་གཉེར་པའི་འགྲོ་བ་སེམས་ཅན་ཐམས་ཅད་ཀྱི་སྦྱིན་སོགས་རྒྱལ་སྲས་ཀྱི་སྤྱོད་པ་གང་དང་གང་ལ་བསླབ་འདོད་ཀྱང་ཡིད་ཀྱི་རེ་བའང་བདེ་
བླག་ཉིད་དུ་འགྲུབ་པར་ཤོག་ཅིག ༈ སྤྱི་དོན་གཉིས་པ་བྱང་སེམས་མི་བརྗེད་པའི་སྒོ་ལ་ས་བཅད་བདུན་ལས། དང་པོ་ཚེ་རབས་དྲན་པ་ནི། བྱང་
ཆུབ་སྤྱོད་པ་དག་ནི་བདག་སྤྱོད་ཅིང་། །འགྲོ་བ་ཀུན་ཏུ་སྐྱེ་བ་དྲན་པར་གྱུར། །དེའང་སྐྱེ་བ་ཚེ་རབས་ཐམས་ཅད་དུ་བསམ་པ་བཟང་པོ་བྱང་ཆུབ་ཀྱི་
སེམས་དང་མི་འབྲལ། སྤྱོད་པ་བཟང་པོ་རྒྱས་སྲས་བྱང་ཆུབ་སེམས་དཔའི་སྤྱོད་ཕྱོགས་རྒྱ་མཚོ་ལྟ་བུ་དག་ནི་བདག་གིས་སྤྱོད་ཅིང་བསྒྲུབ་པའི་
སྐབས་རྣམས་སུ། ད་དུང་སྐྱེ་བ་མང་པོ་བརྒྱུད་དགོས་ལ། དེ་དགོས་ན་བདག་འགྲོ་བ་རིགས་དྲུག་གི་གནས་ཀུན་ཏུ་སྐྱེ་བ་དག་པ་དང་། མ་དག་པ་
གང་བླངས་ནའང་དེ་དང་དེའི་ཚེ་ན་ཚེ་རབས་སྔོན་མ་རྣམས་ཀྱི་དུས་ཀུན་ཏུ་ངེས་པ་དང་མ་ངེས་པའི་སྐྱེ་བ་བླངས་བ་རྣམས་དྲན་པར་འགྱུར་བར་
སྨོན་པའོ། །རྐང་པ་གཉིས་འདི་ནི་ཚེ་རབས་དྲན་པར་སྨོན་པ་ཡིན་པས། ཆོས་ཡང་དག་པ་བསྒྲུབ་མཁན་ཞིག་ཡིན་ཚེ་སྐྱེ་བ་དྲན་ན། ཆོས་འགྲུབ་རྒྱུ་
ལ་ཕན་པ་ཆེན་པོ་ཡོད་དེ། ཞི་བ་ལྷས། ས་རབ་དགའ་བ་ཐོབ་བར་དུ། །རྟག་ཏུ་ཚེ་རབས་དྲན་པ་དང་། །ཞེས་གསུངས། ཚེ་རབས་དྲན་ན་སྐྱེ་བ་
༄༅། །སྔོན་མ་རྣམས་སུ་སྡིག་པ་མི་དགེ་བའི་ལས་རེ་བསགས་ནས་དེའི་འབྲས་བུ་ངན་སོང་གི་གནས་ནས་སྡུག་བསྔལ་མྱོང་བ་དྲན་པ་ལ་བརྟེན་
ནས། སྔར་གྱི་སྡིག་པའི་འཕྲོ་བཅད་ནས་སྡིག་པ་ལ་འཛེམ་བག་བྱེད་ཐུབ་པ་དང་། ཡང་སྐྱེ་བ་སྔོན་མ་རྣམས་སུ་དགེ་བའི་ལས་རེ་བསགས་ནས་
དེའི་འབྲས་བུས་མཐོ་རིས་ཀྱི་གནས་ནས་བདེ་བ་མྱོང་བ་དྲན་པ་ལ་བརྟེན་ནས། ད་ལྟ་དགེ་བའི་ལས་དེའི་འཕྲོ་མཐུད་ནུས་པ་དང། དགེ་བ་ལ་
དཀའ་སྤྱད་ཅི་དགོས་ཀྱང་སྙིང་རུས་དང་བཟོད་སྲན་བྱེད་ནུས་པའི་དགོས་པ་ཡོད། དཔེར་ན་བདག་ཅག་གི་སྟོན་པ་དམྱལ་བའི་གནས་སུ་གྱད་པཀྵི
ཏར་སྐྱེ་བ་ལེན་དུས་གྲོགས་ཀ་མ་རུ་པ་གཅིག་པུ་ལ་དམིགས་པའི་སྙིང་རྗེའི་སྟོབས་ཀྱིས་སུམ་ཅུ་རྩ་གསུམ་གྱི་གནས་སུ་སྐྱེ་བ་བླངས་བ་ལ་གཞལ་
ན། སེམས་ཅན་གཅིག་ལ་དམིགས་པའི་སྙིང་རྗེ་ལ་དེ་འདྲའི་ཕན་ཡོན་ཡོད་ན་སེམས་ཅན་ཐམས་ཅད་ལ་དམིགས་པའི་སྙིང་རྗེ་ཡོད་ན་ཕན་ཡོན་
ཡོད་པ་སྨོས་ཅི་དགོས། འདི་འདྲའི་སྐྱེ་བ་དྲན་པ་ལ་བརྟེན་ནས་སྙིང་རྗེ་དེའི་འཕྲོ་མཐུད་ནས་སེམས་ཅན་ཐམས་ཅད་ལ་དམིགས་པའི་སྙིང་རྗེ་སྐྱེ་
ནུས་སོ། །སྤྱིར་སྨོན་ལམ་གྱི་སྟོབས་ཀྱིས་སྐྱེ་བ་དྲན་རྒྱུའང་ཡོད་ལ་བསྒོམ་སྟོབས་ཀྱིས་སྐྱེ་བ་དྲན་རྒྱུའང་ཡོད། སྔོན་དཔལ་སྤྲུལ་རིན་པོ་ཆེ་རྒྱལ་མོ་
ཚ་བ་རོང་གི་བཻ་རོའི་ཕུག་པར་བཞུགས་དུས་གུང་ཐུན་ཞིག་གི་སྐབས་སུ་མདུན་འདུག་པ་ལ་ཁྱོད་ཀྱི་སྐྱེ་བ་དྲན་ནམ་གསུངས། ཁོ་ན་རེ། ཅི་ཡང་མི་
དྲན་འདུག་ཞུས་པས། ཁོང་གིས་ང་རང་གིས་ནི་སྐྱེ་བ་མང་པོ་དྲན་འདུག་སྟེ། སྔོན་འཕགས་ཡུལ་དུ་ཁོང་སྨད་འཚོང་མ་ཞིག་གི་སྐྱེ་བ་བླངས་བའི་
༄༅། །དུས་གྲུབ་ཆེན་ནག་པོ་སྤྱོད་པ་གྲོང་རྒྱུ་ནས་བྱོན་པ་དང་མཇལ་བས། ཁོང་ལ་དད་པ་སྐྱེས་ཏེ་ལུས་ཀྱི་རྒྱན་ཆ་ཐམས་ཅད་བཀྲོལ་ནས་ཕུལ།
ཁོང་གིས་བསྔོ་སྨོན་མཛད་ནས་བྱོན། དེ་ཕྱིན་བུད་མེད་ཀྱི་སྐྱེ་བ་ལེན་མ་དགོས་གསུངས། དེ་བཞིན་དུ་མཁས་གྲུབ་ར་ག་ཨ་སྱེས་ཏིང་ངེ་འཛིན་གྱི་
ངང་སྐྱེ་བ་དྲན་ནས་གསུངས་པ། སྔོན་སངས་རྒྱས་ཤཱཀྱ་ཐུབ་པ་བྱོན་ནས་རྒྱ་གར་དུ་ཆོས་འཁོར་བསྐོར་སྐབས། ཁོང་ཁྱི་དཀར་པོ་ཞིག་གི་སྐྱེ་བ་
བླངས་པ་དྲན་འདུག་གསུངས། ཁྱི་དེས་ཇག་པ་ཞིག་ལ་ཤ་ཞིག་ཡོད་པ་དེ་བརྐུས་པས། ཇག་པ་དེ་དག་གིས་ཁྱི་དེ་བཟུང་ནས་རྐང་ལག་ཐག་པས་
བསྡམས་དོང་ཆེན་པོ་ཞིག་གི་ནང་དུ་འཕང་། ཅི་ཞིག་གི་ཚེ་དགེ་སློང་འདུལ་བ་འཛིན་པ་ཆེན་པོ་ཞིག་བྱོན་ཏེ། ཁྱི་དེའི་བཀྱིག་ཐག་བཀྲོལ་སྨོན་ལམ་
བཏབ་ནས་མངགས་སོང་། ད་ལྟ་བལྟས་ན་དགེ་སློང་དེ་འཕགས་པ་ཤཱ་རིའི་བུ་ཡིན་འདུག དེ་ཕྱིན་ཆད་ཁྱིའི་སྐྱེ་བ་ལེན་མ་དགོས་གསུངས། དེ་ལྟར་
སྐྱེ་བ་དྲན་ན་བག་ཆགས་ངན་པའི་རྒྱུན་གཅོད་ནུས་པས་ན་སྐྱེ་བ་དྲན་པར་སྨོན་པ་ཡིན། དེས་ན་འཇིགས་མེད་བསྟན་ཉིའི་ཞལ་ནས། བཟང་སྤྱོད་།
སྨོན་ལམ་འདི་ནན་ཏན་གྱིས་བཏོན་ན་བཟང་། འདོན་སྐབས་ཚིག་རྗེས་དོན་དྲན་རེ་ཨེ་ཡོང་རེམ། ཚིག་གཙོ་བོ་མིན། དོན་གཙོ་བོ་ཡིན་གསུངས།
དེ་བཞིན་དུ་དོན་ལ་བློ་ཁ་ཙམ་ཡང་མ་ཕྱོགས་ན། དཔལ་སྤྲུལ་རིན་པོ་ཆེས། ལུང་མ་བསྟན་གྱིས་བཏོན་ན་ཐར་བའི་ས་བོན་ཙམ་ཡང་མི་ཐེབས་
གསུངས། མཁན་པོ་ལུང་རྟོགས་ཚང་གིས་ཐར་བའི་ས་བོན་ཙམ་ཨེ་མི་ཐེབས་བསམ་གི་གསུངས། དེས་ན་བཟང་སྤྱོད་འདིའི་དོན་ལེགས་པར་ཡིད་
༄༅། །ལ་བསམས་ནས་ལན་གཅིག་འདོན་ན། བསྐལ་བ་མང་པོའི་ཚོགས་རྫོགས་སྒྲིབ་པ་དག་ངེས་ཅན་ཡིན་ཏེ། དུས་གསུམ་གྱི་སངས་རྒྱས་
ཐམས་ཅད་གདན་ཐོག་གཅིག་ཏུ་འཛོམས་ནས་ཞལ་བསྡུར་ནའང་འདི་ལས་ལྷག་པའི་སྨོན་ལམ་ཁྱད་པར་བ་ཞིག་མེད་ཅེས་འཇིགས་མེད་བསྟན་
ཉིས་གསུངས་སོ། ། ༈ གཉིས་པ་རབ་ཏུ་བྱུང་བར་སྨོན་པ་ནི། ཚེ་རབས་ཀུན་ཏུ་འཆི་འཕོ་སྐྱེ་བ་ན། །རྟག་ཏུ་བདག་ནི་རབ་ཏུ་འབྱུང་བར་ཤོག །
དེའང་བདག་སོགས་དེང་ནས་བཟུང་སྟེ་ཇི་སྲིད་སངས་མ་རྒྱས་བྱང་མ་ཆུབ་ཀྱི་བར་དུ་སྐྱེ་བ་ནས་སྐྱེ་བ་ཚེ་རབས་ནས་ཚེ་རབས་ཀྱི་ཕྲེང་བ་ཀུན་ཏུ་
གཞན་དོན་དུ་རྒྱལ་སྲས་ཀྱི་སྤྱོད་པ་ལ་བསླབས་པའི་ཚེ་ཐེག་དམན་ཉན་རང་ལྟ་བུའི་རང་དོན་དུ་སྐྱེ་བ་རྒྱུན་བཅད་དེ་འགོག་པའི་དབྱིངས་སུ་ཞུགས་
པའི་རང་འདོད་ཡིད་བྱེད་ཀྱི་བློ་ལྟ་བུ་མ་ཡིན་པར། བྱང་ཆུབ་ཀྱི་སེམས་རྒྱུད་ལ་སྐྱེས་པའི་སྟོབས་ཀྱིས་འགྲོ་བ་སེམས་ཅན་ཐམས་ཅད་ཀྱི་དོན་དུ་
འཆི་འཕོ་སྐྱེ་བ་ན་ཞེས། འཆི་ཞེས་པ་ཚེ་འདི་ནས་འཆི་བ་དང༌། འཕོ་ཞེས་པ་ཤི་ནས་བར་དོར་འཕོ་བ་དང༌། སྐྱེ་བ་ཞེས་པ་ཕྱི་མའི་སྐྱེ་བ་ལེན་པ་སྟེ།
དེ་ལྟར་འཆི་འཕོ་སྐྱེ་བ་སོགས་འགྲོ་དོན་དུ་སྐྱེ་བ་གྲངས་མེད་པ་ལེན་དགོས་ཐུག་ཀྱང་། དེ་ལ་འཇིགས་སྐྲག་དང་སྐྱོ་སུན་མེད་པར་འཇུག་ཐུབ་པ་
དང༌། དེ་དག་གི་སྐབས་སུ་ཡང་བདག་ས་མ་ཐོབ་བར་དུ་མི་ནག་ཁྱིམ་པའི་སྐྱེ་བ་མི་ལེན་པར། དུས་རྟག་ཏུ་ཚུལ་ཁྲིམས་རྣམ་པར་དག་པ་བསྲུང་
པའི་ཕྱིར་བདག་ནི་རབ་ཏུ་བྱུང་བར་ཤོག་ཅིག དེའང་བྱང་ཆུབ་སེམས་དཔའ་རྣམས་ཀྱིས་ནི་འཕགས་པའི་ས་མ་ཐོབ་ཀྱི་བར་དུ་རབ་ཏུ་བྱུང་བའི་
༄༅། །ལུས་ཐོབ་པར་སྨོན་དོན་ནི། ཁྱིམ་པའི་རྟེན་བླངས་ན་དགྲ་འདུལ་གཉེན་སྐྱོང་། ཆགས་སྡང་རྨོངས་གསུམ་སོགས་འཇིག་རྟེན་ཆོས་བརྒྱད་ཀྱི་
དུས་འདའ་ནས་ཚེ་འདི་ཁོ་ན་དོན་དུ་གཉེར་བ་ལས་ཚེ་ཕྱི་མར་རྒྱབ་ཀྱིས་ཕྱོགས་ཏེ།དམ་ཆོས་བྱང་ཆུབ་བསྒྲུབ་པའི་བར་ཆད་དུ་འགྲོ་བས་ན།རྒྱལ་
སྲས་ཞི་བ་ལྷས། ས་རབ་དགའ་བ་ཐོབ་བར་དུ། །བདག་ནི་རབ་ཏུ་བྱུང་བར་ཤོག །ཅེས་གསུངས་པ་ལྟར་རོ། །ས་ཐོབ་པའི་རྗེས་སུ་ནི་བྱང་ཆུབ་
སེམས་དཔའ་དབང་འབྱོར་པའི་གང་ཟག་ཡིན་པས་ངེས་པ་དང་མ་ངེས་པའི་སྐྱེ་བ་གང་བླངས་ཀྱང་གཞན་དོན་འབའ་ཞིག་ཏུ་འགྱུར་བས་ཕྱིར།
ཁྱིམ་པའི་ལུས་རྟེན་བླངས་ཀྱང་བྱང་ཆུབ་སེམས་དཔའ་དྲི་མེད་ཀུན་ལྡན་ལྟ་བུ་ཡིན་པས། མཛད་སྤྱོད་ཐམས་ཅད་བྱང་ཆུབ་སྤྱོད་པའི་གྲོགས་སུ་མི་
འགྱུར་བ་མི་སྲིད་པས་ཕྱིར་རོ། ། ༈ གསུམ་པ་ཚུལ་ཁྲིམས་དག་པར་སྨོན་པ་ནི། རྒྱལ་བ་ཀུན་གྱི་རྗེས་སུ་སློབ་གྱུར་ཏེ། །བཟང་པོ་སྤྱོད་པ་ཡོངས་
སུ་རྫོགས་བྱེད་ཅིང་། །ཚུལ་ཁྲིམས་སྤྱོད་པ་དྲི་མེད་ཡོངས་དག་པ། །རྟག་ཏུ་མ་ཉམས་སྐྱོན་མེད་སྤྱོད་པར་ཤོག །དེའང་ཚུལ་ཁྲིམས་རྣམ་པར་དག་
པས་གཞི་བཟུང་། བྱང་ཆུབ་ཀྱི་སེམས་ཀྱིས་ཀུན་ནས་བསླངས་ཏེ། རྒྱལ་བ་ཀུན་གྱི་རྗེས་སུ་རང་འདོད་ཡིད་བྱེད་ཀྱི་བློ་ངན་དང་མ་འདྲེས་པར་
གཞན་ཕན་དོན་གཉེར་གྱི་ཀུན་སློང་བཟང་པོའི་སྒོ་ནས་སློབ་པར་གྱུར་ཏེ་ཞེས། རྒྱལ་བ་ཀུན་གྱི་རྗེས་སུ་སློབ་པའི་ཚེ་ན་རྒྱལ་སྲས་བྱང་ཆུབ་སེམས་
དཔའ་རྣམས་ཀྱི་བསམ་པ་བཟང་པོའི་ཀུན་རྫོབ་དང་དོན་དམ་པའི་སེམས་བསྐྱེད་དང་། སྤྱོད་པ་བཟང་པོ་བསྡུ་དངོས་བཞི་དང་ཕར་ཕྱིན་དྲུག་
༄༅། །སོགས་ཡོངས་སུ་རྫོགས་པར་བྱེད་ཅིང་ཁྱད་པར་ལྷག་པའི་བསླབ་པ་ཚུལ་ཁྲིམས་ཀྱི་བསླབ་པ་འདི་ནི་ཡོན་ཏན་ཀུན་གྱི་གཞི་རྟེན་ཡིན་ཏེ།
ཇི་སྐད་དུ། ཁྲིམས་ནི་རྒྱུ་དང་མི་རྒྱུའི་ས་བཞིན་དུ། །ཡོན་ཏན་ཀུན་གྱི་གཞི་རྟེན་ལེགས་པར་གསུངས། །ཞེས་སོ། །དེས་ན་བྱང་ཆུབ་སེམས་ཀྱི་ཀུན་
ནས་བསླང་པའི་ཚུལ་ཁྲིམས་ཀྱི་སྤྱོད་པ་འདི་ནི། དྲི་མེད་ཡོངས་དག་པ་ཞེས། ཉོན་མོངས་པའི་དྲི་མ་མེད་པ་དང༌། ཐེག་དམན་ཉན་རང་ལྟ་བུའི་
རང་ཉིད་ཞི་བདེའི་གོ་འཕང་དོན་དུ་གཉེར་པའི་བསམ་པས་མ་གོས་པའི་ཡོངས་སུ་དག་པ། ཚུལ་འཆལ་གྱི་ཉེས་པས་མ་གོས་པའི་མེ་ཏོག་པདྨ་ལྟ་
བུའི་ཚུལ་ཁྲིམས་རིན་པོ་ཆེ་འདི་ནི་རྟག་ཏུ་མ་ཉམས་པར་སྲུང་ནུས་པར་ཤོག་ཅིག སྐྱོན་མེད་ཅེས་པའང་འཁོར་གསུམ་བདེན་ཞེན་གྱི་དྲི་མ་མེད་པ་
དང༌། རང་རྒྱུད་ལ་ཚུལ་ཁྲིམས་ཀྱི་མི་མཐུན་ཕྱོགས་ཀྱི་སྐྱོན་མེད་ཀྱང་།རང་གིས་ཚུལ་ཁྲིམས་སྲུང་བ་ལ་ང་རྒྱལ་དང་། གཞན་ཚུལ་ཁྲིམས་འཆལ་བ་
ལ་བརྙས་སྨོད་བྱས་ན་ཚུལ་ཁྲིམས་འཆལ་བ་ལས་ཀྱང་ཉེས་པ་ཆེ་སྟེ། སྔོན་དགེ་བཤེས་ཆེན་པོ་གཉིས་ནང་མི་མཐུན་པ་ལ། དགེ་བཤེས་གཅིག་
གིས་ཚུལ་ཁྲིམས་འཆལ་བ་ཐོས་པས་དགའ་སྤྲོའི་ངང་བརྙས་སྨོད་བྱས་པའི་ཚིག་དེ་ཀུན་སྤངས་དོན་ཡོད་རྒྱལ་མཚན་གྱིས་ཐོས་ནས་ཞལ་ངོ་ནག་
ལྷང་ངེར་སོང་། དེ་གཉིས་ལ་ཉེས་པ་སུས་ཆེའང་གསུངས་པ་བཞིན་ནོ། །དེས་ན་བྱམས་སྨོན་ལས། ཁྲིམས་ཀྱི་ཚུལ་ཁྲིམས་སྐྱོན་མེད་ཅིང་། །ཚུལ་
ཁྲིམས་རྣམ་པར་དག་དང་ལྡན། །རློམ་སེམས་མེད་པའི་ཚུལ་ཁྲིམས་ཀྱིས། །ཚུལ་ཁྲིམས་ཕ་རོལ་ཕྱིན་རྫོགས་ཤོག །ཅེས་གསུངས་པའི་རློམས་
༄༅། །སེམས་ཞེས་པ་རང་ཉིད་ཁྲིམས་ལྡན་ཡིན་བསམས་ནས་ང་རྒྱལ་དང་གཞན་ཚུལ་ཁྲིམས་ཉམས་པ་ལ་བརྙས་སྨོད་བྱས་པ་དེ་ཡིན་གསུངས།
དེས་ན་རང་གིས་དེང་ནས་བཟུང་སྟེ་ཇི་སྲིད་བྱང་ཆུབ་སྙིང་པོའི་བར་དུ་ཚུལ་ཁྲིམས་རྣམ་པར་དག་པ་དེ་ཉིད་རྟག་ཏུ་མ་ཉམས་སྐྱོན་མེད་སྤྱོད་པར་
ཤོག་ཅིག ༈ བཞི་བ་སྐད་སྣ་ཚོགས་ཀྱིས་ཆོས་སྟོན་ནུས་པར་སྨོན་པ་ནི། ལྷ་ཡི་སྐད་དང་ཀླུ་དང་གནོད་སྦྱིན་སྐད། །གྲུལ་བུམ་དག་དང་མི་ཡི་སྐད་
རྣམས་དང་། །འགྲོ་བ་ཀུན་གྱི་སྒྲ་རྣམས་ཇི་ཙམ་པར། །ཐམས་ཅད་སྐད་དུ་བདག་གིས་ཆོས་བསྟན་ཏོ། །དེའང་ཕྱིར་རྫོགས་པའི་སངས་རྒྱས་རྣམས་
ཀྱིས་གསུངས་རྗེས་སུ་བསྟན་པའི་ཆོ་འཕྲུལ་གྱིས་ཆོས་སྟོན་ཚུལ་ནི། ཇི་སྐད་དུ། གསུངས་གཅིག་གིས་ནི་གསུངས་བརྒྱར་སྣང་། ཞེས་དང་། འདི་
ལྟར་སེམས་ཅན་ཀུན་གྱི་ངེས་པའི་ཚིག །མ་འོངས་དུས་གཅིག་ཞུས་ཞུས་ཀྱང༌། གསུངས་དབྱངས་གཅིག་གིས་ལན་ཀྱང་འདེབས། ཞེས་པ་ལྟར་
རོ། །རང་ཅག་རྣམས་ལའང་བྱང་ཆུབ་སེམས་དཔའི་ཡོན་ཏན་ཐམས་ཅད་ཐོབ་དུས་སྐད་སྣ་ཚོགས་ཤེས་པ་ལྟར། གདུལ་བྱ་རྣམས་སྨིན་པར་བྱ་བའི་
ཆེད་དུ། རྒྱལ་བའི་གསུང་ཚུལ་ལ་ནམ་ཞིག་འཇུག་ནུས་པའི་རྟེན་འབྲེལ་དུ། སྐད་སྣ་ཚོགས་ཀྱིས་ཆོས་སྟོན་ནུས་པར་སྨོན་པ་ཡིན། དེའང་ལྷ་ཡི་
སྐད་དང་ཀླུ་ཡི་སྐད་དང་གནོད་སྦྱིན་གྱི་སྐད་དང་། གྲུལ་བུམ་ཞེས་པ་མི་མ་ཡིན་གྱི་བྱེ་བྲག་ལུས་བུམ་པ་ལྟ་བུ་སྐད་སྙན་པོས་གཞན་གྱི་ཡིད་དབང་
འཕྲོག་འགྲོ་བ་དེ་འདྲ་དེའི་སྐད་དག་དང༌། མི་ཡི་སྐད་རྣམས་དང་ཞེས་མི་ལའང་རྒྱ་སྐད་བོད་སྐད་སོག་སྐད་སོགས་སྐད་མི་འདྲ་བ་གྲངས་མེད་པ་
༄༅། །དཔེར་ན་རྒྱ་གར་ཁོ་ན་ལའང་སྐད་རིགས་མི་འདྲ་བ་སུམ་བརྒྱ་དྲུག་ཅུ་ཡོད། དེས་མཚོན་པའི་འགྲོ་བ་རིགས་དྲུག་གི་སེམས་ཅན་ཀུན་གྱི་སྒྲ་
པསྐད་མི་འདྲ་བ་གྲངས་མེད་པ་རྣམས་ཅི་དང་ཅི་ཙམ་ཞིག་ཡོད་པ་དེ་ཙམ་པར་སོ་སོ་རང་རང་གི་སྐད་དུ་གོ་ནུས་པ། དཔེར་ན་འདུས་བྱས་ཐམས་ཅད་
མི་རྟག་པའོ། །ཞེས་པ་ལྟ་བུའི་ཚིག་གཅིག་བརྗོད་ནའང་། སྐད་རིགས་མི་འདྲ་བ་ཇི་སྙེད་ཅིག་ཡོད་ཀྱང་ཐམས་ཅད་རང་རང་སྐད་དུ་གོ་ཞིང་།
དེའང་ཐེག་པ་སོ་སོར་རང་རང་གི་རྒྱུད་ཚོད་དང་མཐུན་པའི་ཆོས་སུ་གོ་ནུས་པ་དེ་ལྟ་བུར་ཟང་ཟིང་མེད་པའི་ཆོས་ཀྱི་སྦྱིན་པའི་སྒོ་ནས་བདག་གིས་
ཆོས་བསྟན་ཏོ། །ཆོས་བསྟན་ཏོ་ཞེས་པ་བསྟན་ཟིན་ཏོ་ལྟ་བུར་གོ་ནའང་འདིར་འགྲེལ་བའི་ནང་དུ་ཆོས་སྟོན་ནུས་པར་ཤོག་ཅིག་ཅེས་སྨོན་ལམ་།
འདེབས་པའི་ཚིག་ཏུ་གོ་དགོས་པར་གསུངས་སོ། ། ༈ ལྔ་པ་དགེ་བ་ལ་བརྩོན་པར་སྨོན་པ་ནི། དེས་ཤིང་ཕ་རོལ་ཕྱིན་ལ་རབ་བརྩོན་ཏེ། །དེའང་།
དེས་ཤིང་ཞེས་པ་ཞི་དུལ་གཤིས་བཟང་ལ་གོ བྱང་ཆུབ་ཀྱི་སྤྱོད་པ་ལ་བསླབ་པའི་གང་ཟག་ཞིག་ཡིན་ཚེ་རང་གི་སྒོ་གསུམ་མ་ཞི་བ། མ་དུལ་བ་ལྟ་
བུ་ཞིག་མ་ཡིན་པར་ཐེག་པ་ཆེན་པོ་ལ་རིགས་ཀྱི་ཡོན་ཏན་མང་དུ་ཡོད་ཀྱང་། གཙོ་བོ་བྱམས་བརྩེ་ཤས་ཆེ་བའི་རང་རྒྱུད་འཇམ་པ་ལ་གསུངས་པས་
ན་སྒོ་གསུམ་ཞི་ཞིང་དུལ་བ། ཕྱེ་ཐུག་ལ་ཟོ་མར་བཏབ་པ་ལྟ་བུ་དང་། རས་བལ་རྡོག་པས་མནན་པ་ལྟ་བུའི་ལྷོད་དུང་ངེ་། གང་ཟག་སུ་ཞིག་དང་།
འགྲོགས་ཀྱང་འགྲོགས་པར་བདེ་བ་སྐ་རགས་ལྟ་བུའི་སྤྱོད་ལམ་འཇམ་ཞིང་། བྱམས་པ་ཆེན་པོའི་སྒོ་ནས་བྱང་ཆུབ་ཀྱི་སྤྱོད་པ་ཕ་རོལ་ཏུ་ཕྱིན་པ་
༄༅། །དྲུག་སོགས་སྤྱད་དཀའ་བ་རྒྱལ་སྲས་ཀྱི་སྤྱོད་པ་རྒྱ་མཚོ་ལ་འཇུག་དགོས་ཀྱང་ངང་བ་པདྨས་བརྒྱན་པའི་མཚོ་དང་། བྱིས་པ་སྐྱེད་ཚལ་དུ་
ཞུགས་པ་དང་། གླང་ཆེན་ཚད་པས་གདུང་ཚེ་ཚམ་ཚོམ་མེད་པར་ཆུ་མཚོའི་ནང་དུ་ཞུགས་པ་བཞིན་དགའ་སྤྲོའི་ངང་དུ་རབ་ཏུ་བརྩོན་པར་བྱས་ཏེ་
ཞེས་རྐང་པ་གཅིག་འདིས་དགེ་བ་ལ་བརྩོན་པར་སྨོན་པ་དེ་བསྟན་པ་ཡིན། ༈ དྲུག་པ་བྱང་ཆུབ་ཀྱི་སེམས་མི་བརྗེད་པར་སྨོན་པ་ནི། བྱང་ཆུབཻ་
སེམས་ནི་ནམ་ཡང་བརྗེད་མ་གྱུར། །དེའང་གོང་གི་ཚེ་རབས་དྲན་པ་དང་རབ་ཏུ་འབྱུང་བ། ཚུལ་ཁྲིམས་དག་པ། སྐད་སྣ་ཚོགས་ཀྱིས་ཆོས་སྟོན་པ།
དགེ་བ་ལ་བརྩོན་པ་སྟེ་ལྔ་པོ་འདི་དག་བྱང་ཆུབ་ཀྱི་སེམས་མི་བརྗེད་པའི་དངོས་གཞིའི་གནད་ཆེ་བ་ཡིན་པས་ན། བྱང་ཆུབ་ཀྱི་སེམས་རིན་པོ་ཆེ་
རྣམ་པ་གཉིས་པོ་ནི་སྐྱེ་བ་ནས་སྐྱེ་བ་ཚེ་རབས་ནས་ཚེ་རབས་ཀྱི་ཕྲེང་བ་ཐམས་ཅད་དུ་ནམ་ཡང་སྐད་ཅིག་ཙམ་ཡང་བརྗེད་པར་མ་གྱུར་ཅིག་ཅེས་
སོ། །དེས་ན་བྱང་ཆུབ་ཀྱི་སེམས་རིན་པོ་ཆེ་འདི་ནི། རྒྱལ་བའི་ཆོས་ཀྱི་སྒོ་མོ་བརྒྱད་ཁྲི་བཞི་སྟོང་ཐམས་ཅད་ཀྱི་སྙིང་པོ་གཅིག་ཏུ་དྲིལ་བ། ཡོད་ན་
དེས་ཆོག མེད་ན་ཐབས་ཆགས་ཀྱི་གདམས་པ། ནད་བརྒྱ་སྨན་གཅིག སྨན་དཀར་པོ་ཆིག་ཐུབ་ལྟ་བུ། སངས་རྒྱས་བསྒྲུབ་པའི་དངོས་རྒྱུ་ས་བོན་མ་
ནོར་བ་ཡིན། གཞན་ཚོགས་བསགས་སྒྲིབ་སྦྱང་ཐམས་ཅད་བྱང་ཆུབ་ཀྱི་སེམས་རིན་པོ་ཆེ་འདི་རྒྱུད་ལ་སྐྱེ་བའི་ཐབས་སུ་བསྟན་པ་ཡིན་ནོ།།སྔོན
ཇོ་བོ་རྗེ་དཱི་བཾ་ཀཱ་ར་ཞེས་པ་དེ་བདེ་གཤེགས་སྣང་བ་མཐའ་ཡས་དངོས་ཡིན། ཁོང་གི་ཐུགས་ལ་ཚེ་གཅིག་ལ་སངས་རྒྱས་པའི་ལམ་དེ་ཆོས་གང་
༄༅། །ཞིག་གཙོ་ཆེའམ་སྙམ་བཞིན་རྒྱ་གར་རྡོ་རྗེ་གདན་དུ་བསྐོར་བ་བྱེད་བཞིན་པའི་སྐབས་ན། རེ་ཞིག་གི་ཚེ་འཇིམ་སྐུ་གཉིས་ཀྱི་དྲི་བ་དྲི་ལན་གྱི་
ཚུལ་དུ་གསུངས་གླེང་བྱས་པ་དང་མཇལ། འཇིམ་སྐུ་གཅིག་གིས་ཚེ་གཅིག་ལ་སངས་རྒྱས་པ་ལ་ཆོས་གང་ཞིག་གཙོ་ཞེས་དྲིས་པས། འཇིམ་སྐུ་
གཅིག་གིས་ན་རེ། ཚེ་གཅིག་སངས་རྒྱས་ཐོབ་དགོས་ན་བྱང་ཆུབ་ཀྱི་སེམས་རིན་པོ་ཆེ་གཙོ་ཆེའོ། །ཞེས་གསུངས། དེ་བཞིན་དུ་བཀའ་གདམས་པ་
ཆེན་པོ་པུ་ཏོ་བས། ང་ཆུང་ནས་བཟུང་སྟེ་ད་བར་དུ་སེམས་ཅན་གཞན་གྱི་དོན་ཁོ་ན་བསམ་པ་མ་གཏོགས། རང་དོན་སྐད་ཅིག་ཙམ་བསམ་མ་མྱོང་
གསུངས་པ་ལྟ་བུ་ཞིག་དགོས། དེས་ན་དེང་ནས་བཟུང་སྟེ་ནམ་ཞིག་སངས་རྒྱས་ཀྱི་གོ་འཕང་མ་ཐོབ་ཀྱི་བར་དུ་བྱང་ཆུབ་ཀྱི་སེམས་རིན་པོ་ཆེ་དང་
མི་འབྲལ་བའི་སྨོན་ལམ་འདེབས་རྒྱུ་གལ་ཆེ། སངས་རྒྱས་བཅོམ་ལྡན་འདས་ཀྱིས། ལུས་ལོག་པར་གྱུར་ཀྱང་སེམས་ལོག་པར་མ་གྱུར་ཅིག ཅེས་
གསུངས་པ་ལྟར་ལས་ཀྱི་དབང་གིས་ཐ་ན་སྲོག་ཆགས་གྲོག་མ་ཞིག་གི་ལུས་མ་གཏོགས་མ་ལོན་ཀྱང་སེམས་ལོག་པར་མི་འགྱུར་བར་བྱང་ཆུབ་ཀྱི་
སེམས་དང་མི་འབྲལ་བར་ཡང་ཡང་སྨོན་དགོས། སེམས་ལོག་པར་གྱུར་ན་ལུས་ནི་འཇིག་རྟེན་ཁམས་ལ་དབང་བསྒྱུར་ནུས་པའི་རྒྱལ་པོ་ཆེན་པོ་
རིགས་རུས་མཐོན་པོ། གཟུགས་དང་ལང་ཚོ་མཛེས་པ། སྟོབས་དང་མངའ་ཐང་འབྱོར་བ། ཀུན་གྱི་གཙུག་ཏུ་བསྐུར་བའི་གནས་སུ་གྱུར་བའི་རྟེན་
ཞིག་རྙེད་ཀྱང་། སེམས་ལ་སྙིང་རྗེ་དང་བྱང་ཆུབ་ཀྱི་སེམས་དང་བྲལ་ནས་སྡིག་པའི་ལས་ལ་སྦྱོར་ན་སྐྱེ་བ་གྲངས་མེད་པར་ངན་འགྲོ་ལོག་པའི་
༄༅། །གནས་རྣམས་སུ་འོག་ནས་འོག་ཏུ་ལྟུང་། བཟོད་མེད་སྡུག་བསྔལ་དུཁས་གདུང་ནས་ཐར་བའི་དུས་མེད། སེམས་ལོག་པར་མ་གྱུར་ན་
ལུས་ནི་གཉོམ་ཆུང་ནུས་མེད་ཞིག་གི་ལུས་ལས་མ་རྙེད་ཀྱང་། སེམས་བྱང་ཆུབ་ཀྱི་སེམས་དང་མ་བྲལ་ན་ད་ལྟ་གཞན་ཕན་བསྒྲུབ་པ་ལ་ནུས་ཤུགས་
མེད་ཀྱང་སེམས་ལ་ཕན་སེམས་དེ་ཡོད་ན་གཞན་ཕན་སྒྲུབ་པའི་རྒྱལ་སྲས་བྱང་ཆུབ་སེམས་དཔའི་སྤྱོད་པ་ལ་དངོས་སུ་ཞུགས་མེད་པ་འདྲའང་དོན་
གྱིས་ཞུགས་ཡོད། བྱང་སེམས་དོན་འགྲེལ་ལས། གཞན་ཕན་ལས་ལ་མཐུ་མེད་ཀྱང་། །གང་ལ་སེམས་དེ་ཡོད་གྱུར་ན། །དེ་ནི་དེ་ལ་དོན་གྱིས་
ཞུགས། །ཞེས་སོ། །སངས་རྒྱས་བཅོམ་ལྡན་འདས་ཀྱིས། རྒྱལ་པོ་ལ་གདམས་པའི་མདོ་ལས། རྒྱལ་པོ་ཆེན་པོ་ཁྱོད་ནི་འདི་ལྟར་བྱ་བ་མང་བ་བྱེད་
པ་མང་བས། ཉིན་མཚན་དུ་སྦྱིན་པ་ནས་ཤེས་རབ་ཀྱི་བར་ལ་སློབ་པར་མི་ནུས་ཏེ། དེ་བས་རྒྱལ་པོ་ཆེན་པོ་ཁྱོད་ཡང་དག་པར་རྫོགས་པའི་བྱང་
ཆུབ་ལ་དང་པ་དང་། དོན་དུ་གཉེར་བ་དང༌། སྨོན་པ་རྟག་པ་རྒྱུན་དུ་དྲན་པར་གྱིས་ལ་ཡིད་ལ་སྒོམས་ཤིག་གསུངས། གཞན་ཡང་སངས་རྒྱས་ཀྱི་གོ་
འཕང་འདོད་པ་རྣམས་ཀྱི་ཆོས་མང་པོ་ལ་བསླབ་པར་མི་བྱ། ཆོས་གཅིག་ལ་བསླབ་པར་བྱའོ། །གཅིག་པོ་གང་ཞེ་ན། སྙིང་རྗེ་ཆེན་པོའོ། །ཞེས་
གསུངས། དེ་ནི་རང་རྒྱུད་ལ་བྱང་ཆུབ་ཀྱི་སེམས་རིན་པོ་ཆེ་སྐྱེ་བའི་དངོས་རྒྱུ་ཐུན་མོང་མ་ཡིན་པ་ས་བོན་ལྟ་བུ་ཡིན། གཞན་ཚོགས་བསགས་སྒྲིབ་
སྦྱངཐམས་ཅད་བྱང་ཆུབ་སེམས་ཀྱི་མྱུ་གུ་ལྟ་བུའི་ཉེར་ལེན་གྱི་རྒྱུ་རྐྱེན། ས་ཆུ་ལུད་དྲོད་གཤེར་ལྟ་བུ་ཡིན། སྙིང་རྗེ་ཆེན་པོ་འདི་རྒྱུད་ལ་ཡང་དག་པ་
༄༅། །ཞིག་སྐྱེས་ན་སངས་རྒྱས་ཀྱི་ཆོས་ཐམས་ཅད་ལག་པའི་མཐིལ་དུ་གནས་པ་ལྟ་བུ་ཡིན་ནོ། །བྱང་ཆུབ་ཀྱི་སེམས་རིན་པོ་ཆེ་རྒྱུད་ལ་གནས་ན་
དུད་འགྲོའི་སྐྱེ་གནས་སུ་སྐྱེས་ནའང་། སྔོན་སངས་རྒྱས་བཅོམ་ལྡན་འདས་སློབ་པ་ལམ་གྱི་གནས་སྐབས་ན་རུས་སྦལ་གྱི་སྐྱེ་བ་བཞེས་པ་ལྟ་བུའོ། །
དེ་ལྟར་གོང་གི་རྒྱུ་རྣམ་པ་ལྔ་ལ་བརྟེན་ནས་བྱང་ཆུབ་ཀྱི་སེམས་རིན་པོ་ཆེ་འདི་ནི་ནམ་ཡང་མི་བརྗེད་པར་ཤོག་ཅིག་ཅེས་པའོ། ། ༈ བདུན་པ་
འགལ་རྐྱེན་དང་བྲལ་བར་སྨོན་པ་ནི། སྡིག་པ་གང་རྣམས་སྒྲིབ་པར་གྱུར་པ་དག །དེ་དག་མ་ལུས་ཡོངས་སུ་བྱང་བར་ཤོག །དེའང་རང་རྒྱུད་ལ་བྱང་
ཆུབ་ཀྱི་སེམས་རིན་པོ་ཆེ་སྐྱེ་དགོས་ན་དེའི་འགལ་རྐྱེན་དང་བྲལ་དགོས། དེ་མ་བྲལ་ན་འགལ་རྐྱེན་གྱི་དབང་དུ་ཤོར་བས་ན། བྱང་ཆུབ་སེམས་ཀྱི་
 འགལ་རྐྱེན་ནི་སྡིག་པ་མི་དགེ་བ་ཡིན། དེས་ན་སྐྱེ་བ་ཕྱི་མ་རྣམས་སུ་རྣམ་སྨིན་ཡིད་དུ་མི་འོང་བ་བསྐྱེད་པའི་རྒྱུ་ནི་དུག་གསུམ་གང་རུང་གི་ཀུན་ནས་
བསླང་བས་སྡིག་པ་མི་དགེ་བའི་ཚོགས་གང་དང་གང་ཞིག་རྣམས་བསགས་ཡོད་ཀྱང་རུང་། མདོར་ན་བྱང་ཆུབ་ཀྱི་སེམས་རིན་པོ་ཆེ་སྒྲིབ་པར་གྱུར་
བ་མཐའ་དག་གི་སྡིག་པ་མི་དགེ་བ་ཞིག་ཡོད་ཚད་དང་། དེ་དག་གི་ས་བོན་བག་ཆགས་དང་བཅས་པ་མ་ལུས་པ་ཐམས་ཅད། སྡིག་པའི་གཉེན་པོ་
བྱང་ཆུབ་ཀྱི་སེམས་དང་། སྟོང་ཉིད་རྟོགས་པའི་ལྟ་བ་སོགས་གཉེན་པོ་ཁྱད་པར་ཅན་བསྟེན་པའི་སྟོབས་ཀྱིས་ཡོངས་སུ་བྱུང་བར་ཤོག་ཅིག ༈ སྤྱི་
དོན་གསུམ་པ་མ་གོས་པའི་སྤྱོད་པའམ་མ་ཆགས་པའི་སྒོ་ནས་སྨོན་པ་ན། ལས་དང་ཉོན་མོངས་བདུད་ཀྱི་ལས་རྣམས་ལས། །གྲོལ་ཞིང་འཇིག་རྟེན་
༄༅། །འགྲོ་བ་རྣམས་སུ་ཡང༌། །ཇི་ལྟར་པདྨོ་ཆུས་མི་ཆགས་པ་བཞིན། །ཉི་ཟླ་ནམ་མཁར་ཐོགས་པ་མེད་ལྟར་སྤྱད། །དེའང་ལས་དེ་ལའང་མི་
དགེ་བ་བཅུ། མཚམས་མེད་ལྔ། ལྕི་བ་བཞི། ལོག་པ་བརྒྱད་སོགས་ཀྱི་ལས་ངན་པ་རྣམས་དང་། ཉོན་མོངས་པ། རྩ་བའི་ཉོན་མོངས་པ་ལྔ། ཉེ་
བའི་ཉོན་མོངས་པ་ཉི་ཤུ་སོགས་དང་། བདུད་ཀྱི་ལས་ནི། རང་གི་དམ་ཆོས་བྱང་ཆུབ་ཀྱི་ལམ་ལ་སྙིང་ནས་བརྩོན་པ་དྲག་པོ་བྱེད་མི་ཞིག་ཡིན་ན།
ཆོས་ཟབ་ཙ་ན་བདུད་ཀྱང་ལྷག་པར་ཟབ། ཅེས་དང་། བསྒྲུབ་ལ་བརྩོན་འགྲུས་ཅན་ལ་བདུད་རྣམས་ལྷག་པར་སྡང་། ཞེས་པ་ལྟར་། བདུད་དང་
རྒྱལ་འགོང་། འདྲེ་དང་བསེན་མོ། བཙན་དང་ཐེའུ་རང་སོགས་དངོས་དང་དངོས་མེད་ཀྱི་བར་ཆད་མང་པོ་ཞིག་སྡང་བ་རྣམས་ལས་མ་གྲོལ་ན་
གཞན་དོན་ཇི་བཞིན་པ་ཞིག་མི་འགྲུབ་པས་ན། དེ་ལྟར་བར་ཆད་ཐམས་ཅད་ལས་ཉི་མ་སྤྲིན་ལས་གྲོལ་བ་བཞིན་གྲོལ་ཞིང༌། ཞེས་ལས་དང་ཉོན་
མོངས་བདུད་ཀྱི་ལས་རྣམས་ལས་གྲོལ་པར་ཤོག་ཅིག་ཅེས་སྨོན་ལམ་འདེབས་དགོས། སྙིང་ཐག་པ་ནས་ཆོས་བསྒྲུབ་པའི་གང་ཟག་ཞིག་ཡིན་ན་དེ་
ལ་བར་ཆད་མང་པོའི་སྒོ་ནས་བདུད་ཀྱིས་གླགས་ཨེ་རྙེད་བལྟ་འོང་། དེ་མིན་ཆོས་མ་བསྒྲུབས་ན་བར་ཆད་ཀྱང་བྱེད་མི་དགོས་ཏེ་ཁོ་རང་བར་ཆད་
ཀྱི་དབང་དུ་སོང་ནས་ཡོད་པའི་ཕྱིར་རོ། །སྤྱིར་སྔོན་ལས་ཀྱི་དབང་གིས་བར་ཆད་འབྱུང་པའི་རྒྱུ་ངན་པ་ཞིག་བསགས་མེད་ཀྱང་གློ་བུར་དུ་བདུད་ཀྱི་
བར་ཆད་ཀྱི་དབང་དུ་ཤོར་འགྲོ་བའང་སྲིད་པས་ན། བླ་མ་དཀོན་མཆོགས་གསུམ་ལ་གསོལ་བ་བཏབ། ལས་འབྲས་ལ་ཡིད་ཆེས་བྱེད། སྨོན་ལམ་
༄༅། །བཟང་པོ་ཡང་ཡང་བཏབ་ན་བདུད་ཀྱི་བར་ཆད་ཀྱི་དབང་དུ་མི་འགྲོ་སྟེ། དགེ་མང་དབོན་པོ་བསྟན་དགས། བླ་མ་ཨོ་རྒྱན་རྗེ་ལ་གསོལ་བ་
པརང་ཐོབ་དང། བར་ཆད་རྐྱེན་གྱི་དབང་དུ་འགྲོ་བ་ནི་མིན་ནོ། །ཞེས་གསུངས་པས། ཨོ་རྒྱན་རྗེ་དང་དཀོན་མཆོག་གསུམ་ལ་གསོལ་བ་འདེབས་
དགོས། དེ་མིན་རང་ཅག་སུ་དང་སུ་ཡིན་ཀྱང་དང་པོ་ཉིད་ནས་ང་ལ་མི་འདོད་པ་ཞིག་བྱུང་ན་དགའ། ང་རང་གི་འདི་ཕྱི་གཉིས་ཀ་ཕུང་བྱེད་ཀྱི་བྱ་བ་
ངན་པ་ཞིག་ལས་དགོས་གཏན་ནས་མི་བསམ་ཀྱང་། བདུད་ཀྱི་བར་ཆད་ཀྱི་དབང་དུ་ཤོར་ན་བྱ་བ་ངན་པ་དེ་མི་བསྒྲུབ་རང་དབང་མེད་པར་མགོ་
ཐོག་ཏུ་འཁོར་འོང་རྒྱུ་ཡོད་པས་གཟབ་དགོས། དཔེར་ན་ཆོས་ལམ་དུ་ཞུགས་པའི་བཙུན་ཆུང་ཚོས་དང་པོ་ཡི་གེ་ལ་སློབ་སྐབས་ཁ་མིག་ཡར་བལྟས་
བྱས་ནས་ངུར་སྨྲིག་བླ་གོས་བགོ་བའི་བཙུན་པ་ཁྲིམས་ལྡན་ཀུན་གྱིས་བཀུར་པའི་གནས་ཤིག་ཨེ་འོང་བསམས་ནས་གྲྭ་ཚང་འདུལ་བ་འཛིན་པའི་
གྲལ་དུ་ཞུགས་ཀྱང་། ནམ་ཞིག་གི་ཚེ་བདུད་ཀྱི་བར་ཆད་སྙིང་ལ་ཞུགས་ཚེ་རྟོག་ངན་བསམ་ཉེས་གཅིག་གི་དབང་དུ་ཤོར་ནས་འདི་ཕྱིའི་ཕུག་བསམ་
ཐམས་ཅད་གཏན་བརླགས་བྱས་པ་ལྟ་བུ་རེད། གོང་དུ་བཤད་པ་བཞིན་ལས་དང་ཉོན་མོངས་པའི་བདུད་ཀྱི་ལས་རྣམས་ལས་གྲོལ་ཞིང་། སེམས་
ཅན་གཞན་དོན་དུ་འཇིག་རྟེན་གྱི་ཁམས་འགྲོ་བ་རིགས་དྲུག་གི་གནས་རྣམས་སུ་སྐྱེ་བ་མང་པོ་བརྒྱུད་ནས་འགྲོ་དགོས་ན་ཡང་། དཔེ་ཇི་ལྟར་ན།
བྱང་ཆུབ་ཀྱི་སེམས་དང་སྟོང་ཉིད་རྟོགས་པའི་མཐུས། རང་དོན་དུ་ལས་དང་ཉོན་མོངས་པ་གང་གིས་ཀྱང་མི་གོས་པ་འདམ་སྐྱེས་པདྨོ་ཆུ་ནང་དུ་སྐྱེས་
༄༅། །ཀྱང་ཆུས་གནོད་པ་མི་ཆགས་པ་བཞིན་དུ། འཁོར་བར་གནས་ནའང་འཁོར་པའི་སྐྱོན་གྱིས་མི་གོས་པར་གང་བྱས་ཐམས་ཅད་སེམས་ཅན་
གཞན་གྱི་དོན་འབའ་ཞིག་ཏུ་འགྱུར་ཐུབ་པ་དང་། གདོལ་བ་གཡུང་མོ་སྡིག་སྤྱོད་ཀྱི་ཚུལ་དང་། ཤན་པ་དང༌། སྨད་འཚོང་མ་ལྟ་བུའི་སྤྱོད་པ་
བསྐྱངས་ཀྱང་སེམས་ཅན་གཞན་དོན་ཁོ་ནའི་མཛད་པར་འགྱུར་ཐུབ་པ་སྟེ། འཇིགས་མེད་གླིང་པས། མ་དག་འགྲོ་བ་དྲུག་གི་ཁམས་རྣམས་སུ། །
རྒྱལ་རིགས་རྗེ་རིགས་དམངས་རིགས་བྲམ་ཟེའི་རིགས། །གདོལ་བ་བུད་མེད་ཁྱེའུ་དགེ་སྦྱོང་དང་། ། སོགས། གཞན་དོན་དུ་འགྲོ་བ་སེམས་ཅན་
ཀྱི་དོན་མཛད་པ་ལ་བར་ཆད་གང་གིས་ཀྱང་གནོད་པས་མི་གོས་ཤིང་འགོག་མི་ནུས་པར། དཔེར་ན་ཉི་ཟླ་ནམ་མཁར་ཐོགས་པ་མེད་པར་རྒྱུ་བ་
ལྟར་འགྲོ་དོན་ཐོགས་པ་མེད་པར་སྤྱོད་ནུས་པར་ཤོག་ཅིག འགྲེལ་ཚུལ་ལ་ལར། རྒྱུ་དང་རྐྱེན་ཚང་ན་ཉི་མ་ཤར་བ་བཀག་པས་མི་ཁོག ཐང་ཤིང་
གི་མགོ་རྡོ་ཡིས་མི་ནོན་པ་བཞིན། ཉི་མ་ཤར་བ་དང་རྩི་ཤིང་སྨིན་པ་ལྟ་བུའི་འགྲོ་དོན་བྱེད་ནུས་པར་ཤོག་ཅིག་ཅེས་གསུངས་ཚུལ་ཞིག་དང་། ཡང་
འགྲེལ་ཚུལ་ཞིག་ལ། ཉི་ཟླ་ལ་སྤྲིན་དང་མུན་པ་དང་ཁུག་སྣ་སོགས་ཀྱིས་མི་གནོད་པ་བཞིན་དོན་གཉིས་མཐར་ཕྱིན་པ་དག་གིས་རང་ལ་སྐྱོན་གང་
གིས་མི་གོས་ཤིང་། གཞན་ཕན་བསྒྲུབ་པ་ལ་ལན་དང་རེ་བ་མེད་པའི་སྤྱད་པ་སྤྱོད་ནུས་པར་ཤོག་ཅིག ཉི་ཟླ་ནམ་མཁར་ཐོགས་པ་མེད་པར་རྒྱུ་ཚེ་
རྩི་ཤིང་ལོ་འབྲས་སྨིན་པའི་གྲོགས་བྱེད་ཅིང་རྩོལ་རྟོག་མེད་པ་ལྟར། བྱང་སེམས་རྣམས་ཀྱིས་སེམས་ཅན་ཐམས་ཅད་ལ་ཕན་བདེ་བསྒྲུབ་ཚེ་ལན་
༄༅། །དང་རེ་བ་མེད་པར་འགྲོ་དོན་བྱེད་ནུས་པར་ཤོག་ཅིག ཅེས་འགྲེལ་ཚུལ་འགའ་ཞིག་ཡོད་ཀྱང་དོན་མི་འགལ་ལོ་སྙམ། ༈ སྤྱི་དོན་བཞི་བ་
སེམས་ཅན་ཕན་བདེ་ལ་འགོད་པའི་སྨོན་ལམ་ནི། ཞིང་གི་ཁྱོན་དང་ཕྱོགས་རྣམས་ཇི་ཙམ་པར། །ངན་སོང་སྡུག་བསྔལ་རབ་ཏུ་ཞི་བར་བྱེད། །བདེ་
བ་དག་ལ་འགྲོ་བ་ཀུན་དགོད་ཅིང་། །འགྲོ་བ་ཐམས་ཅད་ལ་ནི་ཕན་པར་སྤྱད། །དེའང་དག་པ་སངས་རྒྱས་ཀྱི་ཞིང་གི་རྒྱ་ཁྱོན་དང༌། ཆེ་ཆུང་། མཐོ་
དམན། ཡངས་དོག་དང་ཕྱོགས་ལ་སོགས་པ་རྣམས་ནི་ཇི་ཙམ་ཞིག་ཡོད་པ་ནི། སོ་སོས་སྐྱེ་བོ་རྣམས་ཀྱིས་བློས་ཇི་ལྟར་དཔོག་ཀྱང་དཔག་མི་ནུས་
པར་བློ་ཡུལ་ལས་འདས་པ་ཞིག་ཡིན་པ་བཞིན་དུ། མ་དག་པའི་ཞིང་ཡང་དེ་བཞིན་དུ་སྣོད་ཀྱི་རྒྱ་ཁྱོན། བཅུད་ཀྱི་སེམས་ཅན་གྱི་གྲངས། ཚད་
བཟུང་དུ་མེད་པ་ཞིག་ཡོད་ལ་གནས་དེ་ན་ཡོད་པའི་ངན་སོང་གི་འགྲོ་བ་དམྱལ་བ་དང་ཡི་དྭགས་དུད་འགྲོ་སོགས་ཀྱི་གྲངས་ཀྱང་བློས་དཔག་ཏུ་
མེད་པ་ཞིག་ཡོད་པ་སྨོས་མ་དགོས་པ་ཡིན། དེས་ན་དག་པའི་ཞིང་དེ་རྣམས་ཀྱི་བྱིན་རླབས་དང་། ཞིང་དེ་དག་ཏུ་བཞུགས་པའི་སངས་རྒྱས་རྣམས་
ཀྱི་ཐུགས་རྗེ་དང་། བདག་གི་ལྷག་བསམ་རྣམ་དག་གི་སྨོན་ལམ་སོགས་ཀྱི་སྟོབས་ལ་བརྟེན་ནས། ངན་སོང་གསུམ་སོགས་ཀྱི་སེམས་ཅན་ཐམས་
ཅད་ཀྱི་སྡུག་བསྔལ་མ་ལུས་པ་རྣམས་རབ་ཏུ་ཞི་བར་བྱེད་ནུས་པར་ཤོག་ཅིག རྫོགས་ཆེན་དཔལ་སྤྲུལ་རིན་པོ་ཆེའི་ཞལ་རྒྱུན་ལ། རང་གི་ལུས་
ལས་འོད་ཟེར་དཔག་ཏུ་མེད་པ་འཕྲོས་ནས་དམྱལ་བ་སོགས་རིགས་དྲུག་གི་སེམས་ཅན་རྣམས་ལ་ཕོག་ཚེ། རིགས་དྲུག་སོ་སོའི་ལས་སྣང་སྡུག་
༄༅། །བསྔལ་བག་ཆགས་དང་བྲལ་སོང་སྙམ་ནས་དེ་ལྟར་ཡང་ཡང་བསམ་དགོས་གསུངས། དེ་ལྟར་དཀོན་མཆོག་གསུམ་གྱི་ཐུགས་རྗེ་དང༌།
ཆོས་ཉིད་ཀྱི་བདེན་སྟོབས། བདག་གིས་ལྷག་བསམ་རྣམ་དག་དང་སྨོན་ལམ་གྱི་མཐུས། ངན་སོང་གསུམ་གྱི་གནས་སྟོངས་ནས། གནས་སྐབས་
མཐོ་རིས་ཀྱི་བདེ་བ་ཕུན་སུམ་ཚོགས་པའི་རྟེན་བཟང་པོ་དག་ལ་ངན་སོང་གསུམ་གྱི་འགྲོ་བ་ཀུན་དགོད་ཅིང་། དེར་མ་ཟད་འགྲོ་བ་སེམས་ཅན་
ཐམས་ཅད་ལ་ནི་མཐོ་རིས་ཀྱི་རྟེན་བཟང་རིམ་གྱིས་བརྒྱུད་དེ་ཐེག་པ་གསུམ་གྱི་ལམ་བསྟན་ནས་དམ་པའི་ཆོས་གྱིས་ཚིམ་པར་མཛད་དེ་ཕན་
བཏགས་པར་སྤྱད་ལ་མཐར་ཐུག་བླ་ན་མེད་པ་རྫོགས་པའི་སངས་རྒྱས་ཀྱི་ས་ལ་འགོད་ནུས་པར་ཤོག་ཅིག་ཅེས་སོ། ། ༈ སྤྱི་དོན་ལྔ་པ་གོ་ཆ་བགོ་
བའི་སྨོན་ལམ་ནི། བྱང་ཆུབ་སྤྱོད་པ་ཡོངས་སུ་རྫོགས་བྱེད་ཅིང་། །སེམས་ཅན་དག་གི་སྤྱོད་དང་མཐུན་པར་འཇུག །བཟང་བོ་སྤྱོད་པ་དག་ནི་རབ་
སྟོན་ཅིང་། །མ་འོངས་བསྐལ་པ་ཀུན་ཏུ་སྤྱོད་པར་གྱུར། །དེའང་སྙིང་སྟོབས་ཀྱི་གོ་ཆ་བགོ་བ་ཞེས་པ་ནི། བྱང་ཆུབ་ཀྱི་སྤྱོད་པ་སྤྱད་དཀའ་བ་གང་
ཞིག་སྤྱད་དགོས་ཀྱང་དཔའ་མི་ཞུམ་པར་སྙིང་སྟོབས་བསྐྱེད་ནས་དེ་དག་སྤྱད་པར་དམ་བཅའ་བ་ལ་ཟེར། དེས་ན་ནམ་མཁའི་མཐའ་ཁྱབ་ཀྱི་
སེམས་ཅན་ཐམས་ཅད་བླ་མེད་རྫོགས་པའི་སངས་རྒྱས་ཀྱི་གོ་འཕང་ལ་འགོད་པའི་ཁུར་དེ་བདག་གཅིག་པུས་ལེན་སྙམ་པའི་སྙིང་སྟོབས་ཀྱི་གོ་ཆ་
བསྐྱེད་ནས། རང་སྨིན་པའི་ཕྱིར་ད་ནི་བདག་གིས་བསམ་པ་བྱུང་ཆུབ་མཆོག་ཏུ་སེམས་བསྐྱེད། སྤྱོད་པ་ཕྱིན་དྲུག་རྒྱལ་སྲས་ཀྱི་ཉམས་ལེན་མགོ་
༄༅། །དང་ཡན་ལག་གི་སྦྱིན་པ་གཏོང་དགོས་ཀྱང་ཡོངས་སུ་རྫོགས་པ་མཐར་མ་ཕྱིན་གྱི་བར་དུ་བརྩོན་པ་དྲག་པོ་བྱེད་པའི་སྙིང་སྟོབས་ཀྱི་གོ་ཆ་
ཡོངས་སུ་བགོ་བར་བྱེད་ཅིང་གཞན་སྨིན་པའི་ཕྱིར་རང་དོན་ཡིད་བྱེད་ཀྱི་བློ་ངན་གྱི་དྲི་མས་མ་སྦགས་པར་གཞན་དོན་ཁོ་ནའི་ཆེད་དུ་ཞེ་སྡང་ཅན་ལ་
སྡང་པའི་ཚུལ་དང་། འདོད་ཆགས་ཅན་ལ་ཆགས་པའི་ཚུལབསྟན་ཏེ་རིམ་བཞིན་བློ་ཁ་ཆོས་ཕྱོགས་ལ་ཁྲིད་ནས་སེམས་ཅན་དག་གི་སྤྱོད་པ་གང་ལ་
དགའ་ནའང་དེ་དང་མཐུན་པར་འཇུག་པ་ལྟ་བུའི་སྙིང་སྟོབས་ཀྱི་གོ་ཆ་བགོ་ནུས་པར་ཤོག་ཅིག དེའང་སྔོན་སངས་རྒྱས་ཤཱཀྱ་ཐུབ་པས་འཇིག་རྟེན་
མཐུན་འཇུག་གི་སྤྱོད་པ་བསྐྱངས་ཚུལ་ལྷུམས་སུ་ཞུགས་པ་དང་། བཙུན་མོའི་འཁོར་གྱིས་བསྐོར་བ་སོགས་ལྟ་བུའོ། །སེམས་ཅན་གཞན་གྲངས་
མེད་པའམ་དཔག་ཏུ་མེད་པ་དག་ལ་བསམ་པ་བཟང་པོ་བྱང་ཆུབ་ཀྱི་སེམས་ཀྱིས་ཀུན་ནས་བསླངས། སྤྱོད་པ་བཟང་པོ་ཕྱིན་དྲུག་རྒྱལ་སྲས་ཀྱི་སྤྱོད་
པ་འདི་དག་ནི་ལེགས་པར་བསྟན་ཏེ་བྱང་ཆུབ་སེམས་དཔའི་བསླབ་པ་ལ་བསླབ་ཚུལ་གྱི་གདམས་པ་ཐམས་ཅད་སྦ་གསང་མེད་པར་རབ་ཏུ་སྟོན་
ཅིང་། སེམས་ཅན་ཐམས་ཅད་བྱང་ཆུབ་ཆེན་པོའི་ས་ལ་བཀོད་པའི་སྙིང་སྟོབས་ཀྱི་གོ་ཆ་བགོས་ནས། གོ་ཆ་བགོ་བའི་སྤྱོད་པ་འདི་གསུམ་ནི།
རྫོགས་པ་དང་འཇུག་པ་དང་ཞུགས་ནས་ཆོས་སྟོན་པ་སྟེ། རང་གཞན་གྱི་དོན་གསུམ་པོ་དུས་ཉི་ཚེ་བ་མ་ཡིན་པར། མ་འོངས་བསྐལ་བ་ནམ་མཁའི་
མཐས་གཏུག་པའི་བར་ལྟ་བུའི་ཡུན་རིང་པོར་སྐྱོ་ངལ་མེད་པར་ཀུན་ཏུ་སྤྱོད་པར་གྱུར་ཅིག འདིར་བྱང་ཆུབ་སྤྱོད་པ་དང་བཟང་པོ་སྤྱོད་པ་རྣམས་
༄༅། །ལན་མང་དུ་བྱུང་བ་རྣམས་དོན་གཅིག་ཏུ་མི་འཆད་པར་སྐབས་ཀྱི་དོན་སྦྱར་ཏེ་བཤད་ན་འཕགས་ཡུལ་གྱི་མདོ་སྡེ་འཆད་ཚུལ་ཡིན་ཞེས་
མཁས་པ་གཞན་གྱིས་གསུངས། ༈ སྤྱི་དོན་དྲུག་པ་སྐལ་མཉམ་གྱི་གྲོགས་དང་འགྲོགས་པར་སྨོན་པ་ནི། བདག་གི་སྤྱོད་དང་མཚུངས་པར་གང་སྤྱོད་
པ། །དེ་དག་དང་ནི་རྟག་ཏུ་འགྲོགས་པར་ཤོག །ལུས་དང་ངག་རྣམས་དང་ནི་སེམས་ཀྱིས་ཀྱང༌། །སྤྱོད་པ་དག་དང་སྨོན་ལམ་གཅིག་ཏུ་སྤྱད། །
དེའང་རང་གི་རྒྱལ་སྲས་ཀྱི་སྤྱོད་པ་དག་ལ་བསླབ་པའི་ཚེ་ན་ཚེ་རབས་ཐམས་ཅད་དུ་གྲོགས་ལྟ་སྤྱོད་དང་མཐུན་པ་དག་དང་མི་འབྲལ་བར་སྨོན་པ་
ཡིན། འབྲོམ་སྟོན་པའི་ཞལ་ནས། ས་མ་ཐོབ་ཀྱི་བར་དུ་དགེ་བའི་གྲོགས་པོ་དང་ཤི་འབྲལ་བྱེད་དགོས། ཞེས་གསུངས་པ་ནི། ས་མ་ཐོབ་ཀྱི་བར་
དུ་དགེ་བའི་གྲོགས་པོ་དང་ཤི་འབྲལ་མ་གཏོགས་གསོན་འབྲལ་མི་རུང་གསུངས་པ་ཡིན། ས་ཐོབ་རྗེས་སྡིག་པའི་གྲོགས་ཀྱིས་བསྒྱུར་མི་ནུས་པ་
ཡིན། དེའི་བར་དུ་གྲོགས་བཟང་པོ་སྨན་གྱི་ལྗོན་ཤིང་ལྟ་བུ་དག་དང་འགྲོགས་དགོས། སྒོ་གསུམ་ཀྱི་སྤྱོད་པ་དགེ་བའི་གྲོགས་པོ་དག་དང་ལྷན་
གཅིག་ཏུ་མཐུན་པར་གྱུར་ཅིག་ཅེས་སྨོན་ལམ་འདེབས་དགོས། བདག་གི་བྱང་ཆུབ་ཀྱི་སྤྱོད་པ་ལ་བསླབ་པའི་ཚེ་ན་ཀུན་ཏུ་བཟང་པོའི་སྤྱོད་པའི་
ཉམས་ལེན་ཕྱིན་དྲུག་རྒྱལ་སྲས་ཀྱི་སྤྱོད་པ་དང་འདྲ་བ་ཞིག་ལ་བརྩོན་རྒྱུ་ཡིན་པས་ན། བདག་གི་ལྟ་སྤྱོད་དང་མཚུངས་པ་ལྟ་བུའི་སྤྱོད་པ་གང་ཞིག་
སྤྱོད་པའི་ཆོས་གྲོགས་བཟང་པོ་སྨན་གྱི་ལྗོན་ཤིང་དེ་དག་དང་ནི་རྟག་ཏུ་འགྲོགས་པར་ཤོག་ཅིག འགྲོགས་ནས་ཀྱང་ལུས་དང་ངག་རྣམས་དང་ནི་
༄༅། །སེམས་ཀྱིས་ཀྱང་སྤྱོད་པ་སྤྱད་ཚུལ་དག་དང་སྨོན་ལམ་འདེབས་ཕྱོགས་གཅིག་ཏུ་སྤྱད་ཚུལ་ནི། ཆོས་ཀྱི་གྲོགས་པོ་སྨན་གྱི་ལྗོན་ཤིང་དང་
ཨའགྲོགས་ནས་ལུས་ཀྱི་སྤྱོད་པ་སྦྱིན་པ་བྱེད་པ་དང་ཚུལ་ཁྲིམས་སྲུང་བ་སེམས་ཅན་ཉམ་ཐག་གི་སྲོག་སྐྱབས་པ་སོགས་ལ་བལྟ་སྤྱོད་མཐུན་པ་དང་།
ངག་གི་སྤྱོད་པའང་བདེན་པར་སྨྲ་བ། འཁོན་པ་བསྡུམ་པ། སྙན་པར་སྨྲ་བ། ཞི་དུལ་གྱི་གཏམ་སོགས་ཐབས་མཁས་ཀྱི་སྤྱོད་པ་སྤྱད་པ་ལ་བལྟ་སྤྱོད་
མཐུན་པ་དང་། སེམས་ཀྱི་སྤྱོད་པ་ཡང་གཏོང་སེམས་དང༌། ཕན་སེམས། འདོད་ཆུང་ཆོག་ཤེས། ལས་འབྲས་དང་ཟབ་མོའི་ལྟ་བ་ལ་ཡིད་ཆེས།
མདོར་ན་གཞན་ཕན་ཁོ་ནའི་བསམ་པ་ལ་ལྟ་སྤྱོད་མཐུན་པ་དང་། སྨོན་ལམ་འདེབས་ཕྱོགས་ཀྱང་མཐུན་པ་སྔོན་སངས་རྒྱས་ཤཱཀྱ་ཐུབ་པས་སློབ་པ་
ལམ་གྱི་གནས་སྐབས་སྨོན་ལམ་ཆེན་པོ་ལྔ་བརྒྱ་བཏབ་པ་ལྟ་བུ། མགོན་པོ་འོད་དཔག་མེད་ཀྱང་སློབ་པ་ལམ་གྱི་གནས་སྐབས་དགེ་སློང་ཆོས་ཀྱི་
འབྱུང་གནས་སུ་གྱུར་ཚེ་སྨོན་ལམ་ཆེན་པོ་ལྔ་བརྒྱ་བཏབ་པ་ལྟར། བདག་ཀྱང་སངས་རྒྱས་དེ་དག་གི་རྗེས་སུ་སློབ་ཏེ་གྲོགས་ལྟ་སྤྱོད་མཐུན་པ་དང་
ལྷན་དུ་བསམ་སྤྱོད་གཅིག་པའི་སྒོ་ནས་སྨོན་ལམ་འདེབས་པར་ཤོག་ཅིག དཔེར་ན་གྲོགས་ལྟ་སྤྱོད་དང་མཐུན་པ་ནི་སངས་རྒྱས་བཅོམ་ལྡན་འདས་
ཀྱི་འཁོར་བུམ་པ་ལྟ་བུའི་ནང་ནས་རྫུ་འཕྲུལ་གྱི་མཆོག་མོའུ་འགལ་གྱི་བུ་དང་། ཤེས་རབ་ཀྱི་མཆོག་ཤཱ་རིའི་བུ་གཉིས་ཀྱང་སྔོན་སྨོན་ལམ་གྱི་སྟོབས་
ཀྱིས་ཆུང་ངུའི་དུས་ནས་ཀྱང་ཕན་ཚུན་སྐད་ཐོས་པ་ཙམ་གྱིས་འབྲལ་མི་ཐུབ་པ་ལྟ་བུ་དང་། ཁོང་རྣམ་གཉིས་ཀྱིས་སངས་རྒྱས་ཀྱི་མདུན་ནས་ཆོས་
༄༅། །ཐོས་ཏེ་ཐོས་བསམ་བསྒོམ་གསུམ་བྱས། ལམ་བསླབ་པ་གསུམ་གྱི་ཉམས་ལེན་ལུང་སྡེ་སྣོད་བཞི་ཡི་འཆད་ཉན་ལྷན་གཅིག་ཏུ་བྱས། །
འབྲས་བུ་དགྲ་བཅོམ་པའི་གོ་འཕང་ལྷན་གཅིག་ཏུ་ཐོབ་པ་ལྟ་བུའོ། ། ༈ སྤྱི་དོན་བདུན་པ་དགེ་བའི་བཤེས་གཉེན་བསྟེན་ཅིང་མཉེས་པར་བྱེད་པ་
ལ་སྨོན་པ་ནི། བདག་ལ་ཕན་པར་འདོད་པའི་གྲོགས་པོ་དག །བཟང་བོ་སྤྱོད་པ་རབ་ཏུ་སྟོན་པ་རྣམས། །དེ་དག་དང་ཡང་རྟག་ཏུ་ཕྲད་པར་ཤོག །
དེ་དག་བདག་གིས་ནམ་ཡང་ཡིད་མི་དབྱུང་། །དེའང་བདག་ལ་ཕན་འདོགས་པར་འདོད་པའི་བླ་མ་འམ་དགེ་བའི་བཤེས་གཉེན་གྱི་གྲོགས་པོའམ་
ལམ་དམན་པ་དང་ལོག་པ་ལས་ཡོངས་སུ་འཛིན་པའི་ཡོངས་འཛིན་དགེ་བའི་བཤེས་གཉེན་དེ་ཉིད་ཀྱིས་ནི་བདག་ལ་ཐར་ལམ་ཕྱིན་ཅི་མ་ལོག་པ་
བསྟན་ནས་བྱང་ཆུབ་ཀྱི་ལམ་ལ་ལྷན་གཅིག་ཏུ་བགྲོད་པའི་གྲོགས་བཟང་པོ་ཡིན་པས་ན་སྐབས་འདིར་གྲོགས་པོ་ཞེས་པའི་ཐ་སྙད་སྦྱར། དེ་འདྲའི་
གྲོགས་པོའམ་དགེ་བའི་བཤེས་གཉེན་དྲུག་གིས་བྱང་ཆུབ་སྒྲུབ་པའི་ལམ་ཁྱད་པར་དུ་འཕགས་པ་ཡིད་བཞིན་གྱི་ནོར་བུ་ལྟ་བུའི་བཟང་པོ་སྤྱོད་པ་
ཞེས་བྱ་བའི་སྨོན་ལམ་གྱི་ཆོས་འདི་ཐུགས་བརྩེ་བ་ཆེན་པོའི་སྒོ་ནས་བདག་གི་རྒྱུད་སྨིན་ཅིང་གྲོལ་བའི་ཆེད་དུ་བདག་ལ་རབ་ཏུ་སྟོན་པར་བགྱིད་
པའམ་འཆད་པར་བགྱིད་པའི་དགེ་བའི་བཤེས་གཉེན་དེ་དག་དང་སྐྱེ་བ་ནས་སྐྱེ་བ། ཚེ་རབས་ནས་ཚེ་རབས་ཀྱི་ཕྲེང་བ་ཀུན་ཏུ་མི་འབྲལ་བར་རྟག་
ཏུ་འཕྲད་པར་ཤོག་ཅིག དེ་ལྟ་བུའི་བཤེས་གཉེན་དམ་པ་དང་འཕྲད་པའི་རྗེས་སུ། བཤེས་གཉེན་དེ་དག་བདག་གིས་བསྟེན་ཚུལ་ཇི་ལྟར་ཡིན་ན།
༄༅། །དུས་ནམ་ཡང་བདག་གི་སྒོ་གསུམ་བྱ་སྤྱོད་ངན་པས་ཐུགས་སུན་པ་དང༌། ཐུགས་ལ་མི་འབབ་པ། ཐུགས་ལོག་གནང་བ་སོགས་ཀྱི་སྤྱོད་
པས་ཐུགས་ཡིད་མི་དབྱུང་བའམ་ཐུགས་མི་དཀྲུག་པར་མཉེས་པ་གསུམ་གྱི་སྒོ་ནས། བླ་མའི་ཞབས་འདེགས་ཞུ་ནུས་པ། བླ་མའི་ཐུགས་བཞེད་
འགྲུབ་པ། བླ་མའི་བསམ་སྤྱོད་དང་མཐུན་པ། ཁྱད་པར་དུ་བླ་མའི་དགོངས་པ་ལེན་ནུས་པ་ཞིག་གི་སྒོ་ནས་བསྙེན་ནུས་པར་ཤོག་ཅིག ༈ སྤྱི་དོན་
བརྒྱད་པ་སངས་རྒྱས་མངོན་གྱུར་ལ་མཆོད་པར་སྨོན་པ་ནི། སངས་རྒྱས་སྲས་ཀྱིས་བསྐོར་པའི་མགོན་པོ་རྣམས། །མངོན་སུམ་རྟག་ཏུ་བདག་གིས་
རྒྱལ་བ་བལྟ། །དེའང་ཕྱོགས་བཅུའི་ཞིང་རབ་འབྱམས་མུ་དང་མཐའ་མེད་པ་ན་བཞུགས་པའི་སངས་རྒྱས་རྣམས་དང༌། སངས་རྒྱས་རེ་རེ་ལའང་
ཐུགས་སྲས་བྱང་ཆུབ་སེམས་དཔའ་དཔག་ཏུ་མེད་པ་རྣམས་ཀྱིས་བསྐོར་པའི་འགྲོ་བ་སེམས་ཅན་རྣམས་ཀྱི་མགོན་སྐྱབས་དཔུང་གཉེན་དུ་གྱུར་པའི་
མགོན་པོ་རྣམས་ཀྱི་སྐུ་མཚན་དཔེ་གསལ་རྫོགས་གཟུགས་སྐུ་བཞིན་ལེགས་ཀྱི་རྣམ་པར་ཤར་པའི་ཞལ་གྱི་དཀྱིལ་འཁོར་དེ། བདག་གིས་མངོན་
སུམ་མིག་གི་སྤྱོད་ཡུལ་དུ་མཐོང་། ཞལ་མཐོང་བ་ཡང་ལན་གྲངས་རེ་རེ་ལྟ་བུ་མ་ཡིན་པར། མ་འོངས་པའི་དུས་རྟག་པར་རྒྱུན་དུ་བདག་གིས། མི་
དགེ་བའི་ཆོས་ལས་རྒྱལ་བའི་རྒྱལ་བ་ཞེས་ལོ་ཆེན་རིན་པོ་ཆེས་གསུངས། རྒྱལ་བ་ཐམས་ཅད་ཀྱི་ཞལ་གྱི་དཀྱིལ་འཁོར་ལ་བལྟ་ནུས་པར་ཤོག་
ཅིག་ཅེས་སངས་རྒྱས་མངོན་གྱུར་རམ་རྒྱལ་བ་རྣམས་ཀྱི་ཞལ་ལ་བལྟ་བར་སྨོན་པའོ། ། ༈ ཞལ་མཇལ་ནས་མཆོད་པ་བྱེད་པར་སྨོན་པ་ནི། མ་།
༄༅། །འོངས་བསྐལ་པ་ཀུན་ཏུ་མི་སྐྱོ་བར། །དེ་དག་ལ་ཡང་མཆོད་པ་རྒྱ་ཆེར་བགྱི། །དེ་ལྟ་བུའི་ཕྱོགས་བཅུ་དུས་གསུམ་གྱི་སངས་རྒྱས་དང་སངས་
རྒྱས་ཀྱི་ཐུགས་སྲས་བྱང་སེམས་དཔག་ཏུ་མེད་པ་རྡུལ་གཅིག་གི་ཁྱོན་ལ་འཇིག་རྟེན་ཁམས་ཀྱི་རྡུལ་གྱི་གྲངས་དང་མཉམ་པར་བཞུགས་པ་རྣམས་ཀྱི་
སྤྱན་སྔར་བདག་གི་ལུས་ཞིང་རྡུལ་གྱི་གྲངས་དང་མཉམ་པར་སྤྲུལ་ན། མ་འོངས་པའི་བསྐལ་བ་ཀུན་ཏུ་སངས་རྒྱས་མཆོད་པ་ལ་སྐྱོ་བ་དང༌། སུན་
པ་སོགས་མེད་པར་མི་སྐྱོ་བར་སེམས་དང་བ་དང༌། དགའ་བ་སྤྲོ་བའི་སྒོ་ནས་དེ་དག་མཆོད་པ་སྣ་ཚོགས་པ་གོང་སྨོས་ལྟར་བླ་ན་ཡོད་པའི་མཆོད་པ་
དང༌། བླ་ན་མེད་པའི་མཆོད་པ་སོགས་ཀྱིས་དེ་དག་ལ་ཡང་མཆོད་པ་སྣ་ཚོགས་ཏེ་རྒྱ་ཆེར་མཆོད་པས་མཉེས་པ་ཆེན་པོ་བགྱི་བར་ཤོག་ཅིག ༈ སྤྱི་
དོན་དགུ་པ་དམ་ཆོས་ཡོངས་སུ་འཛིན་པའི་སྒོ་ནས་སྨོན་པ་ནི། རྒྱལ་བ་རྣམས་ཀྱི་དམ་པའི་ཆོས་འཛིན་ཅིང་། །བྱང་ཆུབ་སྤྱོད་པ་ཀུན་ཏུ་སྣང་བར་
བྱེད། །བཟང་བོ་སྤྱོད་པ་རྣམ་པར་སྦྱོང་བ་ཡང་། །མ་འོངས་བསྐལ་པ་ཀུན་ཏུ་སྤྱད་པར་བགྱི། །དེའང་རྒྱལ་བ་རྣམས་ཀྱིས་གསུངས་པའི་ཉོན་མོངས་
པ་བརྒྱད་ཁྲི་བཞི་སྟོང་གི་གཉེན་པོ་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་ལ་སོགས་པའི་གསུང་རབ་ནམ་མཁའི་མཐའ་དང་མཉམ་པའི་དམ་པའི་ཆོས་
ཇི་སྙེད་ཅིག་གསུངས་པ་ཐམས་ཅད་ཀྱང་ལྷག་ལུས་མེད་པར་བདག་གི་མི་བརྗེད་པའི་གཟུངས་ཀྱིས་འཛིན་ཅིང་། རང་གིས་ཐོས་བསམ་བསྒོམ་
གསུམ་གྱི་སྒོ་ནས་ཉམས་སུ་བླངས་ཏེ་རྟོགས་པའི་བདག་རྒྱུད་གྲོལ་ནས་རང་དོན་ཆོས་སྐུའི་གོ་འཕང་མངོན་དུ་བྱེད་པ་དང་། དེར་མ་ཟད་བྱུང་ཆུབ་
༄༅། །ཀྱི་སྤྱོད་པ་རྒྱ་མཚོ་ལྟ་བུའི་ཟད་མི་ཤེས་པ་འདི་དག་བསྐལ་བ་ནས་བསྐལ་པའི་བར་དུ་གཞན་སེམས་ཅན་ཀུན་ལ་རབ་ཏུ་སྟོན་པའི་སྒོ་ནས་
སེམས་ཅན་ཐམས་ཅད་ཀྱི་ལུས་ངག་ཡིད་གསུམ་གྱི་སྤྱོད་ཡུལ་དུ་སྣང་བར་བྱེད་པ་ལ་བརྟེན་ནས་དེ་དག་གི་རྒྱུད་སྨིན་ཅིང་གྲོལ་ནས་སེམས་ཅན་ལ་
ཕན་ཆེན་པོ་ཐོགས་ནས་ཐུགས་རྗེས་གཞན་རྒྱུད་གྲོལ་ཏེ། གཞན་དོན་གཟུགས་སྐུའི་རྟེན་འབྲེལ་བསྒྲིགས་པ་དང༌། དེ་ལྟར་བྱང་ཆུབ་སེམས་དཔའ་
ཀུན་ཏུ་བཟང་པོ་མཆོག་གི་བྱང་ཆུབ་ཀྱི་སྤྱོད་པ་རྣམ་པར་དག་པ་ལ་རང་གཞན་སེམས་ཅན་ཐམས་ཅད་ཀྱིས་འབད་བརྩོན་ཆེན་པོའི་སྒོ་ནས་བསླབ་
པའི་སྐབས་ན། དེའི་མི་མཐུན་པའི་ཕྱོགས་ལས་དང་ཉོན་མོངས་པའི་ཚོགས་དང་། རང་དོན་ཡིད་བྱེད་ཀྱི་བློ་ངན་སོགས་བྱང་ཆུབ་སྤྱོད་པའི་གེགས་
ཐམས་ཅད་རྣམ་པར་སྦྱོང་བར་འགྱུར་བའམ་དག་པར་བྱེད་པ་ལ་ཡང་། མ་འོངས་བསྐལ་བ་ཀུན་ཏུ་སྐྱོ་ངལ་མེད་པའི་སྒོ་ནས་སྤྱད་པར་བགྱིའོ་
ཞེས་སྨོན་པའོ། །ལོ་ཆེན་གྱིས། རྩལ་སྦྱོང་བ་ལྟར་འཕེལ་བར་བྱེད་པ་དང་ནད་སྦྱོང་པ་ལྟར་དག་པར་བྱེད་པར་གྱུར་ཅིག་ཅེས་གསུངས། མཆན། ༈ སྤྱི་དོན་བཅུ་བ་མི་ཟད་པའི་
མཛོད་རྙེད་པའི་སྒོ་ནས་སྨོན་པ་ནི། སྲིད་པ་ཐམས་ཅད་དུ་ཡང་འཁོར་བ་ན། །བསོད་ནམས་ཡེ་ཤེས་དག་ནི་མི་ཟད་བརྙེས། །ཐབས་དང་ཤེས་རབ་
ཏིང་འཛིན་རྣམ་ཐར་དང༌། །ཡོན་ཏན་ཀུན་གྱི་མི་ཟད་མཛོད་དུ་གྱུར། །དེའང་ཉན་རང་གི་བསམ་པ་ལྟ་བུ་མ་ཡིན་པར་བྱང་ཆུབ་སེམས་དཔའ་
རྣམས་ནི་གཞན་དོན་དུ་བསམ་བཞིན་དུ་སྐྱེ་བ་འཛིན་དགོས་པས་ན། སྲིད་པ་ཁམས་གསུམ་འགྲོ་བ་རིགས་དྲུག་གི་གནས་མ་ངེས་པ་ཐམས་ཅད་དུ་
༄༅། །ཡང་འཁོར་ཞིང་སྐྱེ་བ་ནཱ་ཞེས། བྱང་ཆུབ་སེམས་དཔའ་ས་མ་ཐོབ་པ་རྣམས་ནི་ལས་ཀྱི་དབང་གིས་འཁོར་བར་སྐྱེ་དགོས་པ་ཡང་ཡོད། བྱང་
ཆུབ་སེམས་དཔའ་ས་ཐོབ་པ་རྣམས་ནི་སྨོན་ལམ་དང་ཏིང་ངེ་འཛིན་ལ་དབང་འབྱོར་པའི་སྟོབས་ཀྱིས་བསམ་བཞིན་དུ་འགྲོ་དོན་གྱི་ཆེད་དུ་སྤྲུལ་པ་
མ་ངེས་པ་སྣ་ཚོགས་ཀྱི་འཁོར་བར་སྐྱེ་བ་ལེན་པའང་ཡོད། དེ་ལྟར་སྐྱེ་བ་ལེན་པའི་དུས་རྣམས་སུ་མ་འོངས་པ་ན་སངས་རྒྱས་ཀྱི་གཟུགས་སྐུ་འགྲུབ་
བྱེད་ཀྱི་རྒྱུ་སྦྱིན་པ་ཚུལ་ཁྲིམས་བཟོད་པ་བརྩོན་འགྲུས་སོགས་དམིགས་བཅས་བསོད་ནམས་གྱི་ཚོགས་མི་ཟད་པའི་མཛོད་ལྟ་བུའི་གཏེར་ལ་དབང་
འབྱོར་བ་དང་། མཐར་ཐུག་སངས་རྒྱས་ཀྱི་རྣམ་མཁྱེན་ཐོབ་བྱེད་ཀྱི་རྒྱུ་བདག་མེད་དང་སྟོང་པ་ཉིད་བསྒོམས་པ་སོགས་དམིགས་མེད་ཡེ་ཤེས་ཀྱི་
ཚོགས་རྒྱ་མཚོ་ལྟ་བུ་དག་ནི་ཟད་པ་མེད་པར་མི་ཟད་པའི་མཛོད་རྙེད་པ་ལྟ་བུ་ལ་དབང་འབྱོར་བར་ཤོག་ཅིག ཐབས་དང་ཞེས་པ་ནི། བྱང་ཆུབ་
སེམས་དཔའི་ཐབས་མཁས་ཀྱི་སྤྱོད་པའི་སྐད་ཅིག་གཅིག་ལ་བསྐལཾ་བ་མང་པོའི་ཚོགས་རྫོགས་པ་སྔོན་དེད་དཔོན་སྙིང་རྗེ་ཅན་གྱིས་མི་ནག་མདུང་།
ཐུང་ཅན་བསད་པས་བསྐལ་བ་བཞི་ཁྲིའི་ཚོགས་རྫོགས་པ་ལྟ་བུ་དང༌། ཤེས་རབ་ཅེས་པ་ནི། ཐོས་བསམ་སྒོམ་གསུམ་གྱི་ཤེས་རབ་ལྟ་བུ་དང༌། 
གཞན་ཡང་བཟང་ངན་བླང་དོར་ཤེས་པ་ཀུན་རྫོབ་ཀྱི་ཤེས་རབ་དང་། གནས་ལུགས་སྟོང་ཉིད་རྟོགས་པ་དོན་དམ་པའི་ཤེས་རབ་དང་། ཏིང་འཛིན་
ལ། སྒྱུ་མ་ལྟ་བུའི་ཏིང་འཛིན། དཔའ་བར་འགྲོ་བའི་ཏིང་འཛིན། རྡོ་རྗེ་ལྟ་བུའི་ཏིང་འཛིན་སོགས་བྱང་ཆུབ་སེམས་དཔའ་ཆེན་པོ་རྣམས་ལ་ཏིང་ངེ་
༄༅། །འཛིན་ཀྱི་ཚོགས་བརྒྱ་ཕྲག་མང་པོ་ཡོད་པ་རྣམས་དང་། སྤྱིར་ལེགས་སྦྱར་གྱི་སྐད་དུ། ས་མ་དྷཱ་ཞེས་པའི་སྒྲ་ལས་དྲངས་ན་མཉམ་པའི་བློ་ལ་།
པའཇུག་པས་ན། ཆོས་ཐམས་ཅད་ཀྱི་གནས་ལུགས་ནི་ཏིང་འཛིན་མཉམ་ཉིད་སྟོང་པ་ཉིད་ཡིན་པའི་ཕྱིར་རོ། །རྣམ་ཐར་ཞེས་པ་དེ་ལ་རྣམ་ཐར་
བརྒྱད་སོགས་བཤད་ཚུལ་མང་ཡང་། འདིར་དཔལ་སྤྲུལ་རིན་པོ་ཆེས། ཐབས་དང་ཤེས་རབ་ཏིང་ངེ་འཛིན་ལ་བརྟེན་ནས་བྱུང་བའི་སྤྲུལ་པའི་རྣམ་
ཐར་སྐད་ཅིག་བསྐལ་བ་དང་། བསྐལ་བ་སྐད་ཅིག་ཏུ་བསྐུར་ནུས་པ་དེ་ལ་རྣམ་ཐར་ཟེར། དེ་ལྟ་བུའི་ཐབས་དང་ཤེས་རབ་ཏིང་འཛིན་རྣམ་ཐར་
རྣམས་ལ་བརྟེན་ནས་མངོན་ཤེས་ལྔ་དང་སྤྱན་ལྔ་ལ་སོགས་པའི་ཡོན་ཏན་མཐའ་ཡས་ཀུན་གྱི་མི་ཟད་པའི་མཛོད་དུ་ཞེས། དཔེར་ན་རྒྱལ་པོའི་བང་
མཛོད་ནི་ལོངས་སྤྱོད་སྣ་ཚོགས་ཟད་པ་མེད་པའི་གཏེར་མཛོད་ཡིན་པ་བཞིན་དུ། རང་ཉིད་ཀྱང་གདུལ་བྱ་གཞན་དོན་དུ་འཁོར་བ་ན་འཁོར་པའི་ཚེ་
ན་སེམས་ཅན་རྣམས་ལ་ཕན་འདོགས་པའི་ཆེད་དུ། བསོད་ནམས་དང་ཡེ་ཤེས་ལས་བྱུང་བའི། ཐབས་དང་ཤེས་རབ་ཏིང་འཛིན་རྣམ་ཐར་ལ་
སོགས་ཡོན་ཏན་བསམ་གྱིས་མི་ཁྱབ་པའི་མཛོད་དུ་མངའ་བརྙེས་པར་གྱུར་ཅིག་ཅེས་པའོ། ། ༈ སྤྱི་དོན་བཅུ་གཅིག་པ་འཇུག་པ་དུ་མའི་སྒོ་ནས་
སྨོན་པ་འཇུག་པ་བརྒྱད་ཡོད་པ་ལས། དང་པོ་ཞིང་དང་སངས་རྒྱས་བལྟ་བ་ལ་འཇུག་པ་ནི།རྡུལ་གཅིག་སྟེང་ན་རྡུལ་སྙེད་ཞིང་རྣམས་ཏེ། །ཞིང་དེར་
བསམ་གྱིས་མི་ཁྱབ་སངས་རྒྱས་རྣམས། །སངས་རྒྱས་སྲས་ཀྱི་དབུས་ན་བཞུགས་པ་ལ། །བྱང་ཆུབ་སྤྱད་པ་སྤྱོད་ཅིང་བལྟ་བར་བགྱི། །དེ་ལྟར་མ་
༄༅། །ལུས་ཐམས་ཅད་ཕྱོགས་སུ་ཡང་། །སྐྲ་ཙམ་ཁྱོན་ལ་དུས་གསུམ་ཚད་སྙེད་ཀྱི། །སངས་རྒྱས་རྒྱ་མཚོ་ཞིང་རྣམས་རྒྱ་མཚོ་དང་། །བསྐལ་པ་རྒྱ་
མཚོར་སྤྱོད་ཅིང་རབ་ཏུ་འཇུག །དེའང་རྡུལ་ཕྲན་གཅིག་གི་སྟེང་ན་ཕྱོགས་བཅུའི་འཇིག་རྟེན་གྱི་ཁམས་ཀྱི་རྡུལ་ཇི་སྙེད་ཅིག་ཡོད་པའི་གྲངས་དང་
མཉམ་པའི་སངས་རྒྱས་ཀྱི་ཞིང་དཔག་ཏུ་མེད་པ་རྣམས་སོ་སོར་བཅར་བ་དང་ཡངས་དོག་མེད་པ། འདྲེས་མེད་སྙོགས་པ་མེད་པར་མཐོང་ཐུབ་པར་
གྱུར་ཏེ། ཞིང་དེ་དང་དེར་གྲངས་བསམ་གྱིས་མི་ཁྱབ་པའི་སངས་རྒྱས་རྣམས་སྐུ་མཚན་དཔེ་གསལ་རྫོགས་ཀྱི་རང་བཞིན་གྱི་ལྷང་ངེ་། གསུང་གྲག་
སྟོང་རྡོ་རྗེའི་ཆོས་སྒྲ་ལྷན་ནེ།ཐུགས་གསལ་སྟོང་ཡེ་ཤེས་ཀྱི་རང་བཞིན་ལྷམ་མེར་བཞུགས་ཡོད། དེ་ལྟ་བུའི་སངས་རྒྱས་རྣམས་ཀྱང་འཁོར་ཐུགས་
སྲས་བྱང་ཆུབ་སེམས་དཔའ་རྣམས་ཀྱིས་ཡོངས་སུ་བསྐོར་པའི་དབུས་ན་དུས་རྟག་པར་ཆོས་ཀྱི་འཁོར་ལོ་བསྐོར་བཞིན་བཞུགས་པ་ལ། བདག་
གིས་ཀྱང་དེ་དང་ལྷན་གཅིག་ཏུ་སངས་རྒྱས་རྣམས་ཀྱི་ཞལ་མངོན་སུམ་དུ་མཇལ། དེ་དག་གིས་གསུངས་པའི་ཆོས་ཉན་པ་དང༌། ཆོས་ཀྱི་ཚིག་དོན་
ཐམས་ཅད་མི་བརྗེད་པའི་གཟུངས་ཀྱིས་འཛིན་པ་དང་། དེ་དག་གི་གདུལ་བྱ་སྤེལ་བ་སོགས་ཀྱི་སྒོ་ནས་བྱུང་ཆུབ་ཀྱི་སྤྱོད་པ་རྒྱ་མཚོ་ལྟ་བུ་རྣམས་ལ་
སྤྱོད་ཅིང་། སངས་རྒྱས་མཚན་དཔེས་སྤྲས་པའི་སྐུ་ཡི་དཀྱིལ་འཁོར་ལ་བལྟ་བར་བགྱི་ནུས་པའི་བསྐལ་བ་དང་ལྡན་པར་ཤོག་ཅིག་ཅེས་སྨོན་པའོ། །
དེ་ལྟར་རྡུལ་གཅིག་གི་སྟེང་ན་ཞིང་ཁམས་དང་། སངས་རྒྱས་དང༌། སྲས་བྱང་ཆུབ་སེམས་དཔའ་གྲངས་མེད་ཡོད་པ་བཞིན་དུ་འཇིག་རྟེན་གྱི་ཁམས་
༄༅། །མ་ལུས་ཤིང་ལུས་པ་མེད་པའི་ཞིང་གི་ཁྱོན་ཐམས་ཅད་ཀྱི་ཕྱོགས་སུ་ཡང་། དཔེར་ན་སྐྲ་རྩེ་གཅིག་ཙམ་གྱི་ཁྱོན་ལ་ཡང་དུས་གསུམ་དུ་བྱོན་
པའི་སངས་རྒྱས་ཇི་སྙེད་ཅིག་ཡོད་པའི་ཚད་དེ་སྙེད་ཀྱི་སངས་རྒྱས་རྒྱ་མཚོ་ལྟ་བུའི་གྲངས་མེད་པས་ཞིང་ཁམས་རྣམས་ཀྱང་རྒྱ་མཚོ་ལྟ་བུའི་གྲངས་
མེད་པ་དང་། སངས་རྒྱས་ཀྱི་སྲས་བྱང་ཆུབ་སེམས་དཔའ་རྒྱ་མཚོ་ལྟ་བུའི་གྲངས་མེད་པ་ཡོད་པ་ནི་དངོས་པོའི་ཆོས་ཉིད་ཡིན། ད་ལྟ་རང་ཅག་སོ་
སོའི་སྐྱེ་བོ་རྣམས་ཀྱི་ཚུར་མཐོང་གི་བློ་ངོར་སྣང་མི་ནུས་ཀྱང་། ས་མཐོན་པོ་ན་བཞུགས་པའི་བྱང་ཆུབ་སེམས་དཔའ་དང་སངས་རྒྱས་རྣམས་ཀྱིས་དེ་
ལྟར་སྣང་ནུས། དེ་ལྟ་བུའི་སངས་རྒྱས་གྲངས་མེད་པའི་མདུན་ནས་བདག་གིས་ཀྱང་ཡུན་རིང་པོ་བསྐྱལ་བ་རྒྱ་མཚོར་གནས་ནས་སངས་རྒྱས་ཀྱི་
ཞལ་མཇལ། ཆོས་ཉན། མཆོད་པ་ཕུལ། ཚོགས་བསགས། བསྐལ་བ་ཞིང་གི་རྡུལ་དེ་སྲིད་དུ་སྨོན་ལམ་རྒྱ་མཚོ་ལྟ་བུ་བཏབ་སྟེ་བྱང་ཆུབ་ཀྱི་སྤྱོད་པ་
བསམ་གྱིས་མི་ཁྱབ་པ་སྤྱོད་ཅིང་རབ་ཏུ་འཇུག་ནུས་པར་ཤོག་ཅིག་ཅེས་སྨོན་པའོ། །དེ་ནི་སངས་རྒྱས་ཀྱི་ཞལ་ལ་བལྟ་བ་དང་ཞིང་ཁམས་རྒྱ་མཚོ་
ལ་བལྟ་བར་འཇུག་པ་ཡིན་ནོ། ། ༈ གཉིས་པ་སངས་རྒྱས་ཀྱི་གསུང་ལ་འཇུག་པ་ནི། གསུང་གཅིག་ཡན་ལག་རྒྱ་མཚོའི་སྒྲ་སྐད་ཀྱིས། །རྒྱལ་བ་
ཀུན་དབྱངས་ཡན་ལག་རྣམ་དག་པ། །འགྲོ་བ་ཀུན་གྱི་བསམ་པ་ཇི་བཞིན་དབྱངས། །སངས་རྒྱས་གསུང་ལ་རྟག་ཏུ་འཇུག་པར་བགྱི། །དེའང་
སངས་རྒྱས་གཅིག་གིས་གསུང་གཅིག་གིས་བཀའ་བསྩལ་ན་ཡང་། དེ་ལ་དབྱངས་ཀྱི་ཡན་ལག་རྒྱ་མཚོའི་རྡུལ་གྱི་གྲངས་ལྟར་གྱི་སྒྲ་སྐད་སྣ་ཚོགས་
༄༅། །གྲངས་མེད་པ་འགྲོ་བ་དཔག་ཏུ་མེད་པ་སོ་སོའི་སྤྱོད་ཡུལ་དུ་སྣང་ཐུབ་པའི་ཁྱད་ཆོས་ཡོད་པའི་གནད་ཀྱིས་གཞན་རྒྱལ་བ་ཀུན་གྱི་གསུང་ལ་
ཡང་དེ་བཞིན་དུ་དབྱངས་ཀྱི་ཡན་ལག་དྲུག་ཅུ་སོགས་གསུང་དབྱངས་མི་ཟད་པ་རྒྱ་མཚོ་ལྟ་བུ། འགྲོ་བ་སེམས་ཅན་རྣམས་ཀྱི་ཁམས་དབང་མོས་
པའི་སྤྱོད་ཡུལ་དུ་སྣང་ནུས་པའི་རྣམ་པར་དག་པའི་ཁྱད་ཆོས་དང་ལྡན་པ་ཉིད་ཡིན་པས་ན། སངས་རྒྱས་ཀྱི་ཆོས་འཁོར་བསྐོར་བའི་ཚེ་ན་ལྷ་དང་ལྷ་
མིན་མི་འམ་ཅི་དང༌། ཀླུ་དང་གནོད་སྦྱིན་སོགས་འགྲོ་བ་ཀུན་གྱི་རང་རང་གི་སྐད་དང་ཁམས་དབང་མོས་པ་དང་མཐུན་པར། དཔེར་ན་ཐེག་པ་
རིམ་པ་དགུའི་ནང་གི་རང་ཉིད་ཐེག་པ་གང་དང་གང་གི་སྣོད་རུང་གི་གདུལ་བྱ་ཡིན་ཀྱང་རང་གི་བསམ་པ་རྒྱུད་ཚོད་དང་མཐུན་པ་ཇི་བཞིན་དུ་
གསུང་ཚངས་པའི་དབྱངས་ཀྱིས་དེ་བཞིན་དུ་སྟོན་པར་བྱེད་པ་ཡིན། དེའི་ཚེ་ན་སངས་རྒྱས་ཐམས་ཅད་ཀྱི་གསུང་ཅི་ཡོད་རྣམས་ལ་ཉན་ཞིང་། མི་
བརྗེད་པའི་གཟུངས་ཀྱིས་བཟུང་ནས་དེའི་དོན་བསམ། དེའི་དོན་བསྒོམས། ཐོས་བསམ་བསྒོམ་གསུམ་གྱི་སྒོ་ནས། ལོ་ཆེན་པས། རྒྱལ་བ་ཐམས་ཅད་ཀྱི་
གསུང་མཐའ་ཡས་པ་གོ་ཞིང་། གཅིག་གེགས་གཅིག་གིས་མི་བྱེད་པར་འབད་རྩོལ་མེད་པར་ཞེས། མཆན། སངས་རྒྱས་གསུངས་ལ་རྟག་ཏུ་འཇུག་པར་བགྱིའོ། ། ༈ གསུམ་
པ་ཆོས་འཁོར་བསྐོར་བ་ལ་འཇུག་པ་ནི། དུས་གསུམ་གཤེགས་པའི་རྒྱལ་བ་ཐམས་ཅད་དག །འཁོར་ལོའི་ཚུལ་རྣམས་རབ་ཏུ་བསྐོར་པ་ཡིས། །དེ་
དག་གི་ཡང་གསུང་དབྱངས་མི་ཟད་ལ། །བློ་ཡི་སྟོབས་ཀྱིས་བདག་ཀྱང་རབ་ཏུ་འཇུག །དེའང་འདི་ནི་རང་གིས་ཆོས་འཁོར་བསྐོར་ཐུབ་པར་ཤོག་
༄༅། །ཅིག་ཅེས་སྨོན་པའོ། །དུས་གསུམ་དུ་གཤེགས་ཤིང་འབྱོན་པའི་རྒྱལ་བ་ཇི་སྙེད་ཅིག་ཡོད་པ་ཐམས་ཅད་དག་གིས་གདུལ་བྱ་མཐའ་ཡས་
པའི་སེམས་ཅན་རྣམས་ལ་ཆོས་འཁོར་རིམ་པ་གསུམ་སོགས། ཆོས་ཀྱི་འཁོར་ལོའི་བྱེ་བྲག་སྣ་ཚོགས་བསྐོར་པའི་ཚུལ་རྣམས། གདུལ་བྱའི་ཁམས་
དབང་མོས་པའི་བྱེ་བྲག་མི་འདྲ་བ་སྣ་ཚོགས་པ་གང་ལ་གང་འདུལ་དེ་ལ་དེ་ལྟར་དུ་རབ་ཏུ་བསྐོར་བ་ཡི་ཚུལ་འདི་ནི་སངས་རྒྱས་རྣམས་ཀྱི་ཆོས་
འཁོར་བསྐོར་ཚུལ་ཡིན། ད་ལྟ་བདག་གིས་ཀྱང་བྱང་ཆུབ་མཆོག་ཏུ་སེམས་བསྐྱེད། རྒྱལ་སྲས་སྤྱོད་པ་ལ་བསླབ། ཚོགས་གཉིས་རྒྱ་མཚོ་ལྟ་བུ་
བསགས་ནས། མངོན་པར་རྫོགས་པར་སངས་རྒྱས་པའི་དུས་སུ། རང་ལའང་གསུང་དབྱངས་ཡན་ལག་དྲུག་ཅུ་དང་ལྡན་ཏེ། རང་གིས་གདུལ་བྱ་
གཞན་ལ་ཆོས་འཁོར་བསྐོར་བའི་ཚེ་སངས་རྒྱས་དེ་དྲུག་གི་ཡང་གསུང་ཆོས་ཀྱི་སྒྲ་དབྱངས་མི་ཟད་པར་དབང་བསྒྱུར་ནུས་པ་ལ་བརྟེན་ནས་རང་ལ་
ཐུགས་རྣམ་པ་ཐམས་ཅད་མཁྱེན་པའི་ཡེ་ཤེས་ཐོབ་པའི་བློ་ཡི་སྟོབས་ཀྱིས་བདག་ཀྱང་སངས་རྒྱས་ཀྱི་གསུང་ཚངས་དབྱངས་ཡན་ལག་དྲུག་ཅུ་དེ་
ལ་རབ་ཏུ་འཇུག་པར་ཤོག་ཅིག་ཅེས་སྨོན་པའོ། །གོང་གི་སངས་རྒྱས་གསུང་ལ་རྟག་ཏུ་འཇུག་པར་བགྱི། ཞེས་པ་དེ་སངས་རྒྱས་གསུང་དབྱངས་
ཡན་ལག་དྲུག་ཅུས་གདུལ་བྱ་ལ་ཆོས་སྟོན་ཚེ། བདག་གིས་ཉན་ཅིང་གཟུངས་ཀྱིས་བཟུང་ནས་རྟག་ཏུ་འཇུག་པར་བགྱི། ཞེས་པའི་དོན་དང་། འདི་
ནི་རང་ཉིད་སངས་རྒྱས་ནས་གཞན་ལ་ཆོས་འཁོར་བསྐོར་ཚེ་སངས་རྒྱས་དེ་དག་གི་གསུང་དབྱངས་མི་ཟད་པ་ལ་བློ་སྟོབས་ཀྱིས་འཇུག་པར་སྨོན་
༄༅། །པས་ན་འདི་གཉིས་ཀྱི་དོན་མི་འདྲའོ། །ལྕང་སྐྱ་རོལ་པའི་རྡོ་རྗེས། སྔ་མ་ནི་གསུང་དབྱངས་བསམ་གྱིས་མི་ཁྱབ་པའི་སྒྲ་སྐད་ཐོས་པ་ཙམ་
ཡིན་ལ། འདི་ནི་ཆོས་འཁོར་བསྐོར་པའི་དོན་གྱི་ཁྱད་པར་རྣམས་ཀྱང་མ་འདྲེས་པར་ཡེ་ཤེས་ཀྱི་མཐོང་བ་བྱེད་དགོས་པས་ཁྱད་ཆེ་ཞིང་། ས་མཐོ་
དམན་གྱི་ཡོན་ཏན་གྱི་ཁྱད་པར་ཡོད་པས་དེ་ལྟར་ཤེས་དགོས་གསུངས་ཡོད།འགྲེལ་བ་གཉིས་དགོངས་པ་མི་འདྲའོ། ། ༈ བཞི་པ་བསྐལ་པའི་སྒོ་
ནས་འཇུག་པར་སྨོན་པ་ནི། མ་འོངས་བསྐལ་པ་ཐམས་ཅད་འཇུག་པར་ཡང་། །སྐད་ཅིག་གཅིག་གིས་བདག་ཀྱང་འཇུག་པར་བགྱི། །གང་ཡང་
བསྐལ་པ་དུས་གསུམ་ཚད་དེ་དག །སྐད་ཅིག་ཆ་ཤས་ཀྱིས་ནི་ཞུགས་པར་སྤྱད། །དེའང་མ་འོངས་པའི་བསྐལ་བ་ཇི་སྙེད་ཅིག་ཡོད་པའི་གྲངས་ནི། །
འཇིག་རྟེན་ཁམས་ཀྱི་ཞིང་རྡུལ་གྱི་གྲངས་ཀྱིས་གཞལ་དུ་མེད་པ་ལྟ་བུའི་བསྐལ་བ་གྲངས་མེད་པ་ཐམས་ཅད་དུ། སངས་རྒྱས་ཐམས་ཅད་ཀྱི་སྐུ་
གསུང་ཐུགས་ཡོན་ཏན་ཕྲིན་ལས་ཀྱི་འཇུག་པ་དེ་ཉིད་ལ་རང་ཡང་བྱང་ཆུབ་སེམས་དཔའ་སྙིང་སྟོབས་ཆེན་པོ་དང་ལྡན་པའི་གང་ཟག་ཉིད་དུ་གྱུར་།
པའི་སྟོབས་ཀྱིས། མ་འོངས་པ་ན་ཡང་སྐད་ཅིག་མ་གཅིག་གིས་བདག་ཀྱང་འཇུག་པར་བགྱིའོ། །ཞེས་སྨོན་པའོ། །དེར་མ་ཟད་གང་ཡང་བསྐལ་
བ་འདས་མ་འོངས་ད་ལྟ་དུས་གསུམ་གྱི་ཚད་དེ་དག་གཞལ་ན་བསྐལ་པའི་གྲངས་ཀྱང་གཞལ་དུ་མེད་པ་དང་། བསྐལ་བ་དེ་འདྲ་ཞིག་གི་ཚེ་ལ་
སངས་རྒྱས་རྣམས་ཀྱི་སྐུ་གསུང་ཐུགས་ཀྱི་འཇུག་ཚུལ་ཡང་དཔག་མི་ནུས་པ་དེ་དག་མ་འོངས་པ་ན་བདག་གིས་སྐད་ཅིག་མ་གཅིག་གི་ཆ་ཤས་ཀྱིས་
༄༅། །ནི་ཞུགས་པར་སྤྱད་ནུས་པར་ཤོག་ཅིག་ཅེས་སྨོན་པའོ། །ལྕང་སྐྱའི་འགྲེལ་བར། དུས་གསུམ་གྱི་བསྐལ་བ་དེ་དག་གི་ཚད་འདིར་སེམས་ཀྱི་
སྐད་ཅིག་དང་སྐད་ཅིག་ཆ་ཤས་སུ་འཇུག་པ་འདི་ལ་ཡེ་ཤེས་ཀྱི་སྟོབས་ཀྱིས་འཇུག་པར་འགྱིའོ། །ཞེས་པ་སྟེ། སྐད་ཅིག་བསྐལ་པར་བྱིན་གྱིས་
རློབས་པ་དང་བསྐལ་བ་སྐད་ཅིག་ཏུ་བྱིན་གྱིས་རློབས་པ་སོགས་ནི་དབང་ཐོབ་པའི་བྱང་ཆུབ་སེམས་དཔའ་ཆེན་པོའི་རྣམ་ཐར་ཡིན་ལ། འདིའི་
འཇུག་ཡུལ་ནི་སངས་རྒྱས་ཀྱི་ཕྲིན་ལས་ལ་སྦྱར་དགོས་གསུངས་སོ། །བསྐལ་བ་དུས་གསུམ་གྱི་ཚད་དེ་ཉིད་སྐད་ཅིག་གི་ཆ་ཤས་ལ་ཇི་ལྟར་འཇུག་
ཅེ་ན། རང་ཉིད་སངས་རྒྱས་ཚེ་རང་ཉིད་ལ་རྫུ་འཕྲུལ་དཔག་མེད་ཐོབ་ནས། བསྐལ་བ་དུས་གསུམ་གྱི་ཚད་དེ་དག་ལ་སངས་རྒྱས་ཀྱི་སྐུ་གསུང་
ཐུགས་ཀྱི་འཇུག་པ་ཀུན་རང་གི་རྣམ་མཁྱེན་གྱིས་མཁྱེན་པ་དང་། དེ་དག་ལ་དངོས་སུ་སྐད་ཅིག་གི་ཆ་ཤས་ཀྱི་འཇུག་ནུས་པའི་རྫུ་འཕྲུལ་ཐོགས་པ་
མེད་པར་ལྡན་པར་སྨོན་པ་ཡིན། འདི་འདྲ་བའི་སྨོན་ལམ་གྱི་མིང་ལ་བྱང་ཆུབ་སེམས་དཔའ་སྙིང་སྟོབས་ཆེན་པོའི་ཐུགས་བསྐྱེད་འགྲན་ཟླ་དང་
བྲལ་བ་བསམ་གྱིས་མི་ཁྱབ་པའི་འཇུག་པ་ལ་སྨོན་པ་ཟེར། ༈ ལྔ་པ་དེ་བཞིན་གཤེགས་པ་བལྟ་བ་ལ་འཇུག་པ་ནི། དུས་གསུམ་གཤེགས་པ་མི་ཡི་
སེང་གེ་གང་། །དེ་དག་སྐད་ཅིག་གཅིག་ལ་བདག་གིས་བལྟ། །དེའང་འདས་མ་འོངས་ད་ལྟ་དུས་གསུམ་དུ་གཤེགས་ཟིན་པ་གཤེགས་བཞིན་པ་
དང༌། གཤེགས་པར་འགྱུར་པའི་མི་ཡི་སེང་གེ་ཞེས་གཅན་གཟན་གྱི་རྒྱལ་པོ་སེང་གེས་གངས་རི་བཟུང་ཚེ་ཕར་གཅན་གཟན་ཝ་སྤྲེལ་གྱི་ཚོགས་
༄༅། །ཐམས་ཅད་ཟིལ་གྱིས་གནོན་ཞིང་། ཚུར་གང་གིས་ཀྱང་བརྫི་མི་ནུས་པ་བཞིན་དུ། མི་ཡི་སེང་གེ་རྒྱལ་བ་རྫོགས་པའི་སངས་རྒྱས་རྣམས་
ལ་ནི། སྟོབས་བཅུ། མི་འཇིགས་པ་བཞི། མ་འདྲེས་པ་བཅོ་བརྒྱད། ཟག་མེད་མཁྱེན་པའི་སྡེ་ཚན་ཉེར་གཅིག་སོགས་ཡོན་ཏན་དཔག་ཏུ་མེད་པ་
དང་ལྡན་པས་ན། ཕར་བྱང་ཆུབ་སྤྱོད་པའི་མི་མཐུན་པའི་ཕྱོགས་བདུད་དང་བདུད་ཀྱི་སྡེ་ཚོགས་ཟིལ་གྱིས་གནོན་ཞིང་། ཚུར་ལས་དང་ཉོན་མོངས་
པའི་ཚོགས་གང་གིས་ཀྱང་བརྡ་མི་ནུས་པས་ན་མི་ཡི་སེང་གེ་ཞེས་བརྗོད། དེ་ལྟ་བུའི་མི་ཡི་སེང་གེའམ་སངས་རྒྱས་ཀྱི་ཞལ་མཇལ་བ་ལ་རྒྱུ་བསྐལ་
བ་མང་པོར་ཚོགས་བསགས་སྒྲིབ་སྦྱང་སྔོན་དུ་འགྲོ་དགོས། དེས་ན་བདག་གི་རྒྱུ་ཚོགས་བསགས་སྒྲིབ་སྦྱང་སྔོན་དུ་སོང་པའི་སྟོབས་ཀྱིས་དུས་
གསུམ་གཤེགས་པ་མི་ཡི་སེང་གེ་སྟེ་སངས་རྒྱས་གང་ཡིན་པ་དེ་དག་ཐམས་ཅད་ཀྱི་མཚན་དཔེས་བརྒྱན་པའི་ཞལ་གྱི་དཀྱིལ་འཁོར་ལྟ་བས་ཆོག་མི་
ཤེས་པའི་ཞལ་བཟང་དེ་ཉིད། དུས་སྐད་ཅིག་གཅིག་ལ་བདག་གིས་ཅིག་ཆར་དུ་བལྟ་ཞིང་། དེང་ནས་བཟུང་སྟེ་བསྐལ་བ་རྒྱ་མཚོའི་བར་དུ་སངས་
རྒྱས་ཀྱི་ཞལ་མཇལ་བ་དང་མི་འབྲལ་བར་ཤོག་ཅིག་ཅེས་སྨོན་པའོ། ། ༈ དྲུག་པ་དེའི་སྤྱོད་ཡུལ་ལ་འཇུག་པར་སྨོན་པ་ནི། རྟག་ཏུ་དེ་དག་གི་ནི་
སྤྱོད་ཡུལ་ལ། །སྒྱུ་མར་གྱུར་པའི་རྣམ་ཐར་སྟོབས་ཀྱིས་འཇུག །དེའང་དུས་རྟག་ཏུ་སངས་རྒྱས་དེ་དག་གི་མཛད་པ་བསམ་གྱིས་མི་ཁྱབ་པའི་སྤྱོད་
ཡུལ་དེ་ལ་ཚུར་མཐོང་བློས་གཞལ་དུ་མེད་པ་སྟེ། དཔེར་ན་སྐད་ཅིག་རེ་རེའི་ཚེ་ལ་སེམས་ཅན་གྲངས་མེད་ངན་འགྲོའི་སྡུག་བསྔལ་ལས་སྐྱོབ་པར
༄༅། །བྱེད་པ་དང༌། སྐད་ཅིག་མ་རེ་ལ་སེམས་ཅན་གྲངས་མེད་པ་འདྲེན་པར་བྱེད་པ་དང༌། སྨིན་པར་བྱེད་པ། གྲོལ་པར་བྱེད་པ་ལྟ་བུའོ། །སྒྱུ་
མར་གྱུར་པའི་སྤྱོད་པ་ནི། སྒྱུ་མའི་གནས་ལ་ངེས་ཤེས་རྙེད་དེ་ཆོས་ཐམས་ཅད་སྒྱུ་མ་ལྟ་བུར་མངོན་སུམ་དུ་རྟོགས་ཤིང་མངོན་དུ་གྱུར་དེ་འཁོར་
འདས་ལམ་གསུམ་སྒྱུ་མ་ལྟ་བུའི་ཏིང་ངེ་འཛིན་གྱིས་དབང་བསྒྱུར་བ་དང། རྣམ་ཐར་ཞེས་པའང། ཤེས་རབ་དང་ཡེ་ཤེས། ཏིང་ངེ་འཛིན་ལས་
འཕུལ་བའི་སྐུ་གསུང་ཐུགས་ཀྱི་རྫུ་འཕྲུལ་བསམ་གྱིས་མི་ཁྱབ་པ་རྣམས་ལ་རྣམ་ཐར་གྱི་མཛད་པ་ཞེས་བརྗོད། དེ་ལྟ་བུའི་སངས་རྒྱས་ཀྱི་ཞལ་
མཇལ་བ་དང་། སྒྱུ་མར་གྱུར་པའི་སྤྱོད་ཡུལ། རྣམ་པར་ཐར་བའི་སྤྱོད་ཡུལ་སོགས་མངོན་དུ་གྱུར་པའི་སྟོབས་ཀྱིས། སངས་རྒྱས་ཀྱི་སྤྱོད་ཡུལ་
བསམ་གྱིས་མི་ཁྱབ་པའི་གནས་དེ་དག་ལ་བདག་དངོས་སུ་འཇུག་ནུས་པར་ཤོག་ཅིག་ཅེས་སྨོན་པའོ། །ལོ་ཆེན་པས། རྟག་ཏུ་དེ་དག་གི་ནི་སྤྱོད་ཡུལ་ལ་བདག་
གིས་མཉམ་བཞག་སྤྲོས་བྲལ་ཀྱི་ཡེ་ཤེས་རྟོགས་པས་རྗེས་ཐོབ་སྒྱུ་མ་ལྟར་སྣང་པའི་མཐུས་སྒྲིབ་པ་ལས་རྣམ་པར་ཐར་པའི་སྟོབས་ཀྱིས་འཇུག་པར་གྱུར་ཅིག ཅེས་སོ། །མཆན། ༈ བདུན་པ་ཞིང་
སྒྲུབ་པ་ལ་འཇུག་པར་སྨོན་པ་ནི། གང་ཡང་དུས་གསུམ་དག་གི་ཞིང་བཀོད་པ། །དེ་དག་རྡུལ་གཅིག་སྟེང་དུ་མངོན་པར་བསྒྲུབ། །དེ་ལྟར་མ་ལུས་
ཕྱོགས་རྣམས་ཐམས་ཅད་དུ། །རྒྱལ་བ་དག་གི་ཞིང་རྣམས་བཀོད་ལ་འཇུག །དེའང་སྔོན་དགེ་སློང་ཆོས་ཀྱི་འབྱུང་གནས་ཀྱིས་སྨོན་ལམ་ཆེན་པོ་ལྔ་
བརྒྱ་བཏབ་ཅིང་བསྐལ་བ་ཆུ་བོ་གངྒཱ་ཀླུང་གི་བྱེ་མའི་གྲངས་གཉིས་ཀྱི་ཚེ་ལ་ཚོགས་བསགས་པ་ལ་བརྟེན་ནས་ནུབ་ཕྱོགས་བདེ་བ་ཅན་གྱི་ཞིང་
༄༅། །ཁམས་མངོན་སུམ་དུ་འགྲུབ་པ་ལྟར། ད་ལྟ་རང་གིས་ཀྱང་དེ་ལྟར་སྨོན་དགོས། སྤྱིར་ཞིང་སྒྲུབ་པའི་དུས་ས་བརྒྱད་པ་ཡིན་གསུངས། གང་
ཡང་ངམ་གང་དག་དུས་གསུམ་དག་གི་སངས་རྒྱས་བསམ་གྱིས་མི་ཁྱབ་པ་རྣམས་ཀྱི་ཞིང་གི་བཀོད་པ་ཇི་སྙེད་ཅིག་ཡོད་པ་དེ་དག་བདག་གི་དད་པ་
དང་སྨོན་ལམ་དང་ཏིང་ངེ་འཛིན་དང་རྫུ་འཕྲུལ་སོགས་ཀྱི་སྟོབས་ཀྱིས་རྡུལ་ཕྲན་གཅིག་གི་སྟེང་དུ་མངོན་པར་སྒྲུབ་ནུས་པར་ཤོག་ཅིག ཅེས་དེ་དག་
བདག་གིས་ཇི་ལྟར་སྒྲུབ་ན། བདག་མ་འོངས་པར་སངས་རྒྱས་ནས་རྫུ་འཕྲུལ་ལ་མངའ་དབང་འབྱོར་ཚེ། མང་པོ་ཉུང་ངུར་བརྫུ། ཉུང་ངུ་མང་པོར་
འཕྲུལ་པའི་རྫུ་འཕྲུལ་ལ་དབང་འབྱོར་ཚེ་དུས་གསུམ་སངས་རྒྱས་རྣམས་ཀྱི་ཞིང་གི་བཀོད་པ་ཐམས་ཅད་རྡུལ་ཕྲན་ཆུང་ངུ་གཅིག་གི་སྟེང་དུ་སྒྲུབ་
ནུས་པར་སྨོན་པ་ལྟར་འགྲུབ་པའང་ཡིན་ནོ། །དེ་ལྟར་སྟོང་གསུམ་རབ་འབྱམས་བྱེ་བ་ཁྲག་ཁྲིག་གི་ཞིང་མ་ལུས་ཤིང་ལུས་པ་མེད་པའི་ཕྱོགས་
རྣམས་ཐམས་ཅད་དུ། དུས་གསུམ་གྱི་རྒྱལ་བ་དེ་དག་གི་ཞིང་རྣམས་ཇི་སྙེད་ཅིག་མཆིས་པའི་བཀོད་པ་ཡིད་དུ་འོང་བ། སྣོད་བཅུད་རྟེན་དང་
བརྟེན་པར་བཅས་པ་ཐམས་ཅད་བདག་གིས་མངོན་སུམ་དུ་མཇལ་ནུས་པར་མ་ཟད། དེ་དག་སྐད་ཅིག་གཅིག་གིས་གཞན་སེམས་ཅན་ཐམས་ཅད་
ལ་དངོས་སུ་སྟོན་ནུས་པའི་བྱ་བ་ལ་འཇུག་ནུས་པར་ཤོག་ཅིག་ཅེས་སྨོན་པའོ། །ལྕང་སྐྱ་རོལ་བའི་རྡོ་རྗེས། སྔར་རྡུལ་གཅིག་སྟེང་ན་སོགས་ནི།
སངས་རྒྱས་གཞན་གྱི་ཞིང་གི་བཀོད་པ་ལ་བལྟ་བ་ཡིན་ལ། འདི་ནི་རང་གི་རྫུ་འཕྲུལ་དང་ཏིང་ངེ་འཛིན་གྱི་མཐུས་ཞིང་སྒྲུབ་པ་ཡིན་པས་ཁྱད་ཆེ་།
༄༅། །ཞིང༌། ཞིང་དག་པའི་སྦྱོར་བ་དངོས་ནི་ས་བརྒྱད་པ་ནས་ཐོབ་པ་ཡིན་ཀྱང་ད་ལྟ་ནས་མོས་པ་ཡིད་བྱེད་དང་། ས་དང་པོ་ནས་ཏིང་ངེ་འཛིན་
གྱི་སྒོམ་ཚུལ་གྱིས་ཉམས་སུ་ལེན་དགོས་གསུངས་སོ། ། ༈ བརྒྱད་པ་དེ་བཞིན་གཤེགས་པའི་དྲུང་དུ་འགྲོ་བ་ལ་འཇུག་པར་སྨོན་པ་ནི། གང་ཡང་
མ་བྱོན་འཇིག་རྟེན་སྒྲོན་མ་རྣམས། །བྱང་ཆུབ་རིམ་པར་ཚང་རྒྱ་འཁོར་ལོ་བསྐོར། །མྱ་ངན་འདས་པ་རབ་ཏུ་ཞི་མཐའ་སྟོན། །མགོན་པོ་ཀུན་གྱི་དྲུང་
དུ་བདག་མཆི་འོ། །དེའང་གང་ཡང་ཞེས་པ་སྤྱི་སྒྲ་སྟེ། སྔར་བྱོན་མ་མྱོང་བའམ་མ་བྱོན་པའི་སངས་རྒྱས་འཇིག་རྟེན་ཁམས་ཀྱི་སྒྲོན་མ་ཆེན་པོ་ཉི་མ་
ལྟ་བུའི་མ་རིག་མུན་པ་སེལ་བྱེད་ཀྱི་སྣང་གསལ་མཆོག་ཏུ་གྱུར་པའི་སངས་རྒྱས་རྣམས། དེ་དག་གི་དང་པོ་བྱང་ཆུབ་མཆོག་ཏུ་སེམས་བསྐྱེད། བར་
དུ་རྒྱལ་སྲས་ཀྱི་སྤྱོད་པ་ལ་རིམ་པར་བསླབ། མཐར་མངོན་པར་རྫོགས་པར་འཚང་རྒྱ་སྐབས་བདག་གིས་ཆོས་འཁོར་བསྐོར་བར་གསོལ་བ་བཏབ་
པ་ལ་བརྟེན་ནས་ཆོས་ཀྱི་འཁོར་ལོ་བསྐོར་བ་དང༌། མཐར་སྐུ་མྱ་ངན་ལས་འདས་པ་ཡི་ཚུལ་ལམ་རབ་ཏུ་ཞི་བའི་མཐའ་སྟོན་པར་མཛད་པ་རྣམས་
ལ་རང་གི་ལུས་ཞིང་རྡུལ་གྱི་གྲངས་དང་མཉམ་པར་སྤྲུལ་ནས་མྱ་ངན་ལས་མི་འདའ་བར་བསྐལ་བ་རྒྱ་མཚོའི་བར་དུ་བཞུགས་པར་གསོལ་བ་
འདེབས་པའི་ཆེད་དུ། མགོན་པོ་རྫོགས་པའི་སངས་རྒྱས་ཇི་སྙེད་ཅིག་བཞུགས་པ་ཀུན་གྱི་དྲུང་དུ། སངས་རྒྱས་རེ་རེའི་མདུན་དུ་བདག་གིས་ལུས་
རེ་རེ་སྤྲུལ་ནས་མཆིའོ་ཞེས་པ་ལྷགས་སོའམ་ཡོད་དོ་ཞེས་སོ། །མདོར་ན་མ་འོངས་པའི་སངས་རྒྱས་ཇི་སྙེད་ཅིག་བྱོན་པ་རྣམས་ཀྱི་གྲངས་དེ་སྙེད་དུ་
༄༅། །བདག་གི་ལུས་མང་པོར་སྤྲུལ་ནས་ཆོས་འཁོར་བསྐོར་བར་བསྐུལ་བ། མྱ་ངན་ལས་མི་འདའ་བར་བཞུགས་པར་གསོལ་བ་འདེབས་པ་
སོགས་སངས་རྒྱས་རྣམས་ཀྱི་མཛད་པ་དང་འཕྲིན་ལས་ནམ་མཁའི་ཕ་མཐར་བརྡལ་བའི་བྱེད་པོ་ཉིད་དུ་རང་ཉིད་འགྱུར་བར་སྨོན་པ་ཡིན་ནོ། ། ༈ 
སྤྱི་དོན་བཅུ་གཉིས་པ་སྟོབས་ཀྱི་སྒོ་ནས་སྨོན་པ་ནི། ཀུན་ཏུ་མྱུར་བའི་རྫུ་འཕྲུལ་སྟོབས་རྣམས་དང་། །ཀུན་ནས་སྒོ་ཡི་ཐེག་པའི་སྟོབས་རྣམས་
དང༌། །ཀུན་ཏུ་ཡོན་ཏན་སྤྱོད་པའི་སྟོབས་རྣམས་དང་། །ཀུན་ཏུ་ཁྱབ་པ་བྱམས་པ་དག་གི་སྟོབས། །ཀུན་ནས་དགེ་བའི་བསོད་ནམས་སྟོབས་དག་
དང༌། །ཆགས་པ་མེད་པར་གྱུར་པའི་ཡེ་ཤེས་སྟོབས། །ཤེས་རབ་ཐབས་དང་ཏིང་འཛིན་སྟོབས་དག་གིས། །བྱང་ཆུབ་སྟོབས་རྣམས་ཡང་དག་སྒྲུབ་།
པར་བྱེད། །དེའང་སྤྱིར་སྟོབས་ཞེས་པ་ནི་རང་གི་མི་མཐུན་ཕྱོགས་ཀྱིས་བརྫི་བར་མི་ནུས་པ་ཞིག་ལ་གོ་དགོས། སྐབས་འདིར་སྟོབས་དགུ་ལ་བརྟེན་
ནས་མཐར་ཐུག་བྱང་ཆུབ་ཀྱི་སྟོབས་སམ། སངས་རྒྱས་ཀྱི་གོ་འཕང་བསྒྲུབ་པ་ལ་སྨོན་དགོས་པ་ཡིན། ཀུན་ཏུ་མྱུར་པའི་རྫུ་འཕྲུལ་གྱི་སྟོབས་ནི་བྱང་
ཆུབ་སེམས་དཔའི་རྫུ་འཕྲུལ་གྱི་སྟོབས་ཡིད་ཀྱིས་བསམ་པ་ལྟར་སྐད་ཅིག་ལ་འགྲུབ་ནུས་པ། སྐད་ཅིག་ལ་ཞིང་ཁམས་མང་པོར་ཐོགས་པ་མེད་
པར་བགྲོད་ནུས་པ་ལྟ་བུ་དང་། དཔེར་ན་བསྐལ་བ་སྐད་ཅིག་དང་། སྐད་ཅིག་བསྐལ་བ་རུ་བསྒྱུར་ནུས་པ་ལྟ་བུའི་རྫུ་འཕྲུལ་གྱི་སྟོབས་རྣམས་དང༌།
སེམས་ཅན་ཐམས་ཅད་ལ་ཀུན་ནས་ཕན་པའི་སྒོ་ཡི་འཇུག་ཚུལ་ཞེས། གང་དང་གང་དག་བྱས་ན་སེམས་ཅན་ཐམས་ཅད་ལ་དེ་དང་དེ་ཡི་ཕན་
༄༅། །ཐོགས་པའི་ཐབས་མི་འདྲ་བ་སྣ་ཚོགས་ལ་རང་ཉིད་སྒོ་ཀུན་ནས་འཇུག་ཐུབ་པ་དེ་ཡིན། དེས་ན་སེམས་ཅན་ཐམས་ཅད་རང་རང་གི་རྒྱུད་
ཚོད་དང་མཐུན་པའི་དམ་པའི་ཆོས་ཐེག་པའི་རྣམ་གྲངས་བསམ་གྱིས་མི་ཁྱབ་པ་བསྟན་ནས་སེམས་བསྐྱེད་བཞོན་པ་བཟང་པོ་དང་འདྲ་བའི་ཐེག་
པའི་སྟོབས་དག་དང་། དེ་བཞིན་དུ་དུས་དང་རྣམ་པ་ཀུན་ཏུ། བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པ་ལྟ་བུའི། ཕྱིན་དྲུག་རྒྱལ་སྲས་ཀྱི་
སྤྱོད་པ། རྒྱ་ཆེ་ཞིང་། གཏིང་ཟབ་པ། ཟད་མི་ཤེས་པ་ལྟ་བུའི་སྤྱོད་པ་ལ་རང་གིས་བསླབས་ནས། སེམས་ཅན་ཐམས་ཅད་ལ་ཕན་བདེའི་གཞིར་
གྱུར་པའི་སྒོ་ཀུན་ལ་བརྩོན་ཏེ། སེམས་ཅན་ཐམས་ཅད་ལ་མཐར་ཐུག་བླ་ན་མེད་པ་རྫོགས་པའི་སངས་རྒྱས་ཀྱི་ཡོན་ཏན་སྟོབས་བཅུ། མི་འཇིགས་
པ་བཞི་སོགས་ལ་སྦྱོར་བར་བྱེད་པའི་ཐབས་ཀྱི་སྤྱོད་པའི་སྟོབས་རྣམས་དང༌། བཟང་ངན་བར་མའི་འགྲོ་བ་ཀུན་ལ་ཉེ་རིང་ཆགས་སྡང་མེད་པར་
རབ་ཏུ་སྙོམས་པའི་བཏང་སྙོམས་ཚད་མེད་ཀྱིས་ཡོངས་ལ་ཁྱབ་པ་དང་། དེ་བཞིན་དུ་སེམས་ཅན་གཞན་ལ་བདེ་སྐྱིད་ལྡན་ན། རང་ལ་བདེ་སྐྱིད་
ལྡན་པོ་ལས་ལྷག་པའི་དགའ་བ་དང་། མཐའ་ཡས་པའི་སེམས་ཅན་རྣམས་ལ་བུ་གཅིག་གིས་མ་བཞིན་བྱམས་པ། སྙིང་རྗེ་ཆེན་པོ་སྟེ། དེ་ལྟར་ཚད་
མེད་རྣམ་བཞི་དག་གི་སྟོབས་དང་། ཐོག་མཐའ་བར་གསུམ་སྟེ་རྣམ་པ་ཀུན་ནས་དགེ་བའི་ལས། སྦྱིན་སོགས་རྒྱལ་སྲས་ཀྱི་སྤྱོད་པ་ལ་བརྟེན་ནས་
དམིགས་བཅས་བསོད་ནམས་ཀྱི་ཚོགས་ཅི་བསགས་པ་ཐམས་ཅད་ཀྱི་སྟོབས་དེ་དག་དང་། ཤེས་བྱའི་ཆོས་ཐམས་ཅད་ལ་ཆགས་པ་དང་ཐོགས་པ་
༄༅། །མེད་པར་གྱུར་པའི་དམིགས་མེད་ཡེ་ཤེས་ཀྱི་སྟོབས་དང་ཞེས། ཡེ་ཤེས་ཀྱི་སྟོབས་འདི་ལའང་སྤང་བླང་བདེ་སྡུག་གི་སྣང་བ་ཐམས་ཅད་ཡེ་
ཤེས་ཀྱི་སྟོབས་ཀྱིསཾ་ཆགས་ཐོགས་མེད་པར་མཁྱེན་ཀྱང༌། དེ་ལ་ཞེན་པ་མེད་པའི་ངང་ནས་རྟག་ཁྱབ་ལྷུན་གྲུབ་ཀྱི་མཛད་པ་རྒྱུན་མི་ཆད་པར་
མཛད་པ་ལའང་ཡེ་ཤེས་ཀྱི་སྟོབས་ཞེས་བརྗོད་དོ། །ཆོས་ཐམས་ཅད་ཀྱི་གནས་ལུགས་ཇི་ལྟ་བ་བཞིན་དུ་རྟོགས་པའི་བདག་མེད་རྟོགས་པའི་ཤེས་
རབ་ཀྱི་སྟོབས་དང་། བྱང་ཆུབ་སེམས་དཔའི་ཐབས་མཁས་ཀྱི་མཛད་པས་སྐད་ཅིག་མ་རེ་རེའི་ཚེ་ལ་བསྐལ་བ་མང་པོའི་ཚོགས་རྫོགས་པའི་སྟོབས་
དང༌། སྒྱུ་མ་ལྟ་བུའི་ཏིང་ངེ་འཛིན་དང་། དཔའ་བར་འགྲོ་བའི་ཏིང་ངེ་འཛིན། རྡོ་རྗེ་ལྟ་བུའི་ཏིང་ངེ་འཛིན་སོགས་ཏིང་ངེ་འཛིན་གྱི་སྒོ་མོ་བརྒྱ་ཕྲག་
མང་པོ་ལ་བརྟེན་ནས་བྱང་ཆུབ་སེམས་དཔའི་ཡོན་ཏན་ཐམས་ཅད་བསྒྲུབ་དགོས་པས་ན། དེ་ལྟ་བུའི་ཏིང་ངེ་འཛིན་གྱི་སྟོབས་ཏེ། སྟོབས་རྣམ་པ་
དགུ་དག་གིས་ཡོན་ཏན་ལ་བརྟེན་ནས་མཐར་ཐུག་གི་འབྲས་བུ་རྫོགས་པའི་བྱུང་ཆུབ་ཆེན་པོའི་གོ་འཕང་གི་སྟོབས་རྣམས་ཡང་དག་པར་སྒྲུབ་པར་
བྱེད་ནུས་པར་ཤོག་ཅིག་ཅེས་སྨོན་པའོ། །གོང་དུ་བཤད་པ་བཞིན་སྟོབས་ཞེས་པ་ནི། མི་མཐུན་ཕྱོགས་ཀྱིས་བརྫི་མི་ནུས་པའམཾ། མི་མཐུན་པའི་
ཕྱོགས་གང་གིས་ཀྱང་མི་ཚུགས་པའི་ཐབས་ཁྱད་པར་ཅན་དང༌། ཤེས་རབ་ཁྱད་པར་ཅན་ཏིང་ངེ་འཛིན་ཁྱད་པར་ཅན་ལ་བརྗོད་དོ། ། ༈ སྤྱི་དོན་
བཅུ་གསུམ་པ། བསྒྲུབ་པའམ་གཉེན་པོའི་སྒོ་ནས་སྨོན་པ་ནི། ལས་ཀྱི་སྟོབས་རྣམས་ཡོངས་སུ་དག་བྱེད་ཅིང་། །ཉོན་མོངས་སྟོབས་རྣམས་ཀུན་ཏུ་
༄༅། །འཇོམས་པར་བྱེད། །བདུད་ཀྱི་སྟོབས་རྣམས་སྟོབས་མེད་རབ་བྱེད་ཅིང་། །བཟང་པོ་སྤྱོད་པའི་སྟོབས་ནི་རྫོགས་པར་བྱེད། །དེའང་འཁོར་
བར་འཕེན་བྱེད་ཀྱི་ལས་ཀྱི་སྟོབས་དེ་ལ། ལས་མི་དགེ་བ་བཅུ་། མཚམས་མེད་པ་ལྔ། དེ་དང་ཉེ་བ་ལྔ། ལྕི་བ་བཞི། ལོག་པ་བརྒྱད་སོགས་དང་།
གཞན་ཡང་ཕྱི་སོ་སོར་ཐར་པའི་སྡོམ་པ་དང་འགལ་བ་དང་། ནང་བྱང་ཆུབ་སེམས་དཔའི་བསླབ་པ། གསང་བ་རིག་འཛིན་སྔགས་ཀྱི་དམ་ཚིག
གཞན་ཡང་འཇིག་རྟེན་གྱི་མནའ་ཟོས་པ། དོ་བསྡོ་བ། ཁྲེལ་དང་ངོ་ཚ་ཉམས་པ་སོགས་ལས་མི་དགེ་བ་བསགས་པའི་ལས་རྣམས་ཅི་བསགས་ཡོད་
ཀྱང་། དེ་དག་གི་གཉེན་པོ་དཔེར་ན་ཞེ་སྡང་གི་གཉེན་པོ་བཟོད་པ་བསྒོམ། འདོད་ཆགས་ཀྱི་གཉེན་པོ་མི་སྡུག་པ། གཏི་མུག་གི་གཉེན་པོ་བསམ་
གཏན་བསྒོམ་པ་སོགས་གཉེན་པོ་རྒྱུད་ལ་བརྟེན་ཏེ་ཡོངས་སུ་དག་པར་བྱེད་ཅིང༌། ཉོན་མོངས་སྟོབས་རྣམས་ཞེས་རྩ་བའི་ཉོན་མོངས་པ་ལྔ། ཉེ་
བའི་ཉོན་མོངས་པ་ཉི་ཤུ། སེམས་བྱུང་ལྔ་བཅུ། རྟོག་ཚོགས་བརྒྱད་ཁྲི་བཞི་སྟོང་སོགས་ཉོན་མོངས་པ་ཕྲ་རགས་ཀྱི་ཚོགས་རྣམས་ལ་སྤང་གཉེན་
གཡུལ་སྤྲད་དེ་ཀུན་ཏུ་འཇོམས་པར་བྱེད་པའམ་ཕམ་པར་བྱེད་པ་དང་། བདུད་ཀྱི་སྟོབས་རྣམས་ཞེས་བདུད་དགའ་རབ་དབང་ཕྱུག་སོགས་བདུད་
དང་བདུད་ཀྱི་སྡེ་ཚོགས་དང་གཞན་ཡང་ཕུང་པོའི་བདུད། འཆི་བདག་གི་བདུད། ལྷའི་བུའི་འདུད་སོགས་ནི་གཉེན་པོ་ལ་བརྟེན་ཏེ། དཔེར་ན་ཕུང་
པོ་བདེན་མེད་དུ་རྟོགས་པ་ལ་བརྟེན་ནས་ཕུང་པོའི་བདུད་བཅོམ་པ་དང་། སེམས་ཉིད་སྐྱེ་འཇིག་དང་བྲལ་པར་རྟོགས་ནས་འཆི་བདག་གི་བདུད་
༄༅། །བཅོམ་པ་དང་། ཡུལ་གྱི་མངོན་ཞེན་དག་པ་ལ་བརྟེན་ནས་དགའ་བྲོད་ལྷའི་བུའི་བདུད་བཅོམ་པ་ལྟ་བུའི་བདུད་ཀྱི་སྟོབས་རྣམས་སྟོབས་
མེད་པར་རབ་ཏུ་བྱེད་ཅིང་། བཟང་པོ་སྤྱོད་པའི་སྟོབས་ནི། དཔེར་ན་བྱང་ཆུབ་ཀྱི་སྤྱོད་ཕྱོགས་རྒྱ་མཚོ་ལྟ་བུ་ལ་བསླབས་ཏེ། ཞིང་ཁམས་རྒྱ་མཚོ་
ལྟ་བུ་སྦྱངས་པ། གདུལ་བྱ་རྒྱ་མཚོ་ལྟ་བུ་སྨིན་པ། ཚོགས་གཉིས་རྒྱ་མཚོ་ལྟ་བུ་རྫོགས་པ་སོགས་རྫོགས་སྨིན་སྦྱང་གསུམ་མཐར་ཕྱིན་ནས་བྱང་ཆུབ་
སྤྱོད་པའི་སྟོབས་རྣམས་རྫོགས་པར་བྱེད་དེ་སངས་རྒྱས་ཀྱི་གོ་འཕང་ཐོབ་པར་ཤོག་ཅིག་ཅེས་སྨོན་པའོ། །
༈ སྤྱི་དོན་བཅུ་བཞི་པ་ཕྲིན་ལས་ཀྱི་སྒོ་ནས་སྨོན་པ་ནི། ཞིང་རྣམས་རྒྱ་མཚོ་རྣམ་པར་དག་བྱེད་ཅིང་། །སེམས་ཅན་རྒྱ་མཚོ་དག་ནི་རྣམ་པར་
སྒྲོལ། །ཆོས་རྣམས་རྒྱ་མཚོ་རབ་ཏུ་མཐོང་བྱེད་ཅིང༌། །ཡེ་ཤེས་རྒྱ་མཚོ་རབ་ཏུ་རྟོགས་པར་བྱེད། །སྤྱོད་པ་རྒྱ་མཚོ་རྣམ་པར་དག་བྱེད་ཅིང་། །སྨོན་
ལམ་རྒྱ་མཚོ་ཡོངས་སུ་རྫོགས་པར་བྱེད། །སངས་རྒྱས་རྒྱ་མཚོ་རབ་ཏུ་མཆོད་བྱེད་ཅིང་། །བསྐལ་པ་རྒྱ་མཚོར་མི་སྐྱོ་སྤྱད་པར་བགྱི། །དེའང་སྣང་བ་
སྣོད་ཀྱི་འཇིག་རྟེན་ནམ་མཁས་གར་ཁྱབ་ཀྱི་ཞིང་ཁམས་རྣམས་རྒྱ་ཆེ་ཞིང་ཁྱོན་ཡངས་པ་གྲངས་མང་བ་རྒྱ་མཚོ་ཡི་རྡུལ་དང་མཉམ་པ་འདི་དག་ཀུན་
ཀྱང་། རིན་པོ་ཆེའི་ས་གཞི་ལྗོན་ཤིང་མེ་ཏོག་ཆུ་མཚོ་སོགས་ནུབ་ཕྱོགས་བདེ་བ་ཅན་གྱི་ཞིང་ལྟར་རྣམ་པར་དག་ཅིང་མཛེས་ཤིང་ཡིད་འོང་ལྟ་བའི་
ཆོག་མི་ཤེས་པ་ཞིག་བྱེད་ཅིང་ཞེས། དེ་འདྲའི་སྣོད་ཡོངས་སུ་དག་པར་ཤོག་ཅིག་ཅེས་སྨོན་པའོ། །སྲིད་པ་བཅུད་ཀྱི་སེམས་ཅན་གྲངས་མང་བ་རྒྱ་
༄༅། །མཚོ་ལྟ་བུ་འདི་དག་ནི། ལས་དང་ཉོན་མོངས་པ་སོགས་ཀྱི་སྡུག་བསྔལ་སྣ་ཚོགས་པ་ལས་རྣམ་པར་གྲོལ་བར་བྱེད་ནུས་པར་ཤོག་ཅིག
ལུང་རྟོགས་ཀྱི་ཆོས་རྣམས་རྒྱ་མཚོ་ལྟ་བུའི་གསུང་རབ་མཐའ་དག་ལ་བལྟ་བའི་ཤེས་རབ་ཀྱི་མིག་ཐོབ་སྟེ། བླང་དོར་གྱི་གནས་རབ་ཏུ་མཐོང་བར་
བྱེད་ཅིང་ཞེས་མཐོང་བར་ཤོག་ཅིག ཇི་ལྟ་བ་མཁྱེན་པའི་ཡེ་ཤེས་ཀྱིས་ཆོས་རྣམས་ཀྱི་གནས་ལུགས་མངོན་སུམ་དུ་རྟོགས་པ་དང༌། ཇི་སྙེད་པ་
གཟིགས་པའི་ཡེ་ཤེས་ཀྱིས་ཤེས་བྱའི་ཆོས་རྣམས་གསལ་ལ་མ་འདྲེས་པར་ཤེས་པ་སྟེ། དེ་འདྲའི་ཡེ་ཤེས་རྒྱ་མཚོ་ལྟ་བུ་རྒྱུད་ལ་སྐྱེས་པའི་སྟོབས་
ཀྱིས་ཇི་ལྟ་ཇི་སྙེད་ཀྱི་ཆོས་རྣམས་རབ་ཏུ་རྟོགས་པར་བྱེད་ནུས་པར་ཤོག་ཅིག མཐའ་ཡས་པའི་སེམས་ཅན་རྣམས་ཀྱི་རྒྱུད་ཀྱི་ལས་དང་ཉོན་མོངས་
པའི་ཚོགས་རྣམས་མ་ཟད་ཀྱི་བར་དུ། སེམས་ཅན་དེ་དག་གི་དོན་དུ་བདག་གིས་བྱང་ཆུབ་ཀྱི་སྤྱོད་པ་རྒྱ་མཚོ་ལྟ་བུ་ལ་བསླབས་ཏེ། བྱང་ཆུབ་སྤྱོད་
པའི་མི་མཐུན་ཕྱོགས་རང་འདོད་ཡིད་བྱེད་ཀྱི་བློ་ངན་དྲི་མ་ཐམས་ཅད་རྣམ་པར་དག་པར་བྱེད་ཅིང་ཞེསཾ། སྤྱོད་པ་རྒྱ་མཚོ་རྣམ་པར་དག་པར་ཤོག་
ཅིག ཁམས་གསུམ་འཁོར་བ་དོང་ནས་སྤྲུགས་པའི་ཆེད་དུ་སྨོན་ལམ་རྒྱ་མཚོ་ཞེས། སྨོན་ལམ་ཆེན་པོ་འབུམ་ཕྲག་བཅུ་གཉིས་ལྟ་བུ་དང༌། སྔོན་
དགེ་སློང་ཆོས་ཀྱི་འབྱུང་གནས་ཀྱི་སྨོན་ལམ་ཆེན་པོ་ལྔ་བརྒྱ་བཏབ་ནས་མཐར་སྨོན་དོན་འགྲུབ་པ་ལྟ་བུའི་བདག་གི་སྨོན་འབྲས་ཐམས་ཅད་ཀྱང་
ཡོངས་སུ་རྫོགས་པར་བྱེད་ཅིང་ངམ། སྨོན་འབྲས་འགྲུབ་པར་ཤོག་ཅིག སངས་རྒྱས་གྲངས་མེད་པ་རྒྱ་མཚོ་ལྟ་བུ་ལ་བདག་གིས་མཆོད་པའི་སྤྲིན་
༄༅། །ཀུན་ཏུ་བཟང་པོའི་མཆོད་སྤྲིན་ལྟ་བུའི་སྒོ་ནས་རབ་ཏུ་མཆོད་པར་བྱེད་ཅིང་ཞེས། མཆོད་པར་ཤོག་ཅིག དེ་ལྟར་གོང་གི་ཞིང་དག་པ་
སོགས་དགེ་བའི་ལས་བདུན་པོ་དེ་དག་བསྐལ་བ་རྒྱ་མཚོར་སྤྱད་དགོས་ཀྱང་སྙིང་སྟོབས་ཆེན་པོའི་སྒོ་ནས་སེམས་དཔའ་བ་མ་གཏོགས་རྒྱུད་ཞུམ་པ་
མེད་པར་སེམས་མི་སྐྱོ་བར་དགའ་སྤྲོའི་ངང་ནས་སྤྱད་པར་བགྱིའོ། ། ༈ སྤྱི་དོན་བཅོ་ལྔ་པ་རྗེས་སུ་སློབ་པའི་སྒོ་ནས་སྨོན་པ་ལ་གཉིས། དང་པོ་
སངས་རྒྱས་རྣམས་ཀྱི་རྗེས་སུ་སློབ་པར་སྨོན་པ་ནི། གང་ཡང་དུས་གསུམ་གཤེགས་པའི་རྒྱལ་བ་ཡི། །བྱང་ཆུབ་སྤྱོད་པའི་སྨོན་ལམ་བྱེ་བྲག་
རྣམས། །བཟང་བོ་སྤྱོད་པས་བྱང་ཆུབ་སངས་རྒྱས་ནས། །དེ་ཀུན་བདག་གིས་མ་ལུས་རྫོགས་པར་བགྱི། །དེའང་གང་ཡང་ངམ་གང་དག་དུས་
གསུམ་གཤེགས་པའི་རྒྱལ་བ་གྲངས་མེད་པ་བློའི་དཔག་ཏུ་མེད་པ་ཇི་སྙེད་ཅིག་བྱོན་པ་དེ་ཡི། ཐོག་མར་སངས་མ་རྒྱས་གོང་སློབ་པ་ལམ་གྱི་གནས་
སྐབས་ན། བསམ་པ་བྱང་ཆུབ་མཆོག་ཏུ་སེམས་བསྐྱེད། སྤྱོད་པ་སྦྱིན་སོགས་རྒྱལ་སྲས་ཀྱི་སྤྱོད་པའི་གནས་དཔག་ཏུ་མེད་པ་ཞིག་ལ་བསླབ་སྐབས་
སངས་རྒྱས་རེ་རེས་སྨོན་ལམ་ཆེན་པོ་ལྔ་བརྒྱ་སོགས་སྨོན་ལམ་གྱི་བྱེ་བྲག་བསམ་གྱིས་མི་ཁྱབ་པ་བཏབ་པ་རྣམས། ད་ལྟ་བདག་གིས་ཀྱང་བསམ་
པ་བཟང་པོ་བྱང་ཆུབ་མཆོག་ཏུ་སེམས་བསྐྱེད། སྤྱོད་པ་བཟང་པོ་རྒྱལ་སྲས་ཀྱི་སྤྱོད་པ་ལ་བསྐལ་བ་མང་པོའི་བར་དུ་སྤྱད་པའི་མཐུ་ལ་བརྟེན་ནས།
མ་འོངས་པ་ན་བདག་བླ་མེད་བྱུང་ཆུབ་མཆོག་ཏུ་སངས་རྒྱས་ནས། དེའི་སྐབས་ན་དུས་གསུམ་གྱི་སངས་རྒྱས་རྣམས་ཀྱིས་སྔོན་སྨོན་ལམ་ཅི་དང་ཅི་
༄༅། །བཏབ་པ་དེ་དག་ཀུན་བདག་གིས་མ་ལུས་པ་རྫོགས་པར་བགྱིའོ། །ཞེས་བདག་འབའ་ཞིག་གམ་བདག་གཅིག་པུའི་རང་སྟོབས་ཀྱིས་
སངས་རྒྱས་རྣམས་ཀྱི་སྨོན་ལམ་བཏབ་ཚད་ཀྱི་སྨོན་འབྲས་མ་ལུས་འགྲུབ་པར་ཤོག་ཅིག་ཅེས་པའོ། ། ༈ གཉིས་པ་བྱང་ཆུབ་སེམས་དཔའ་མཆོག་
གཉིས་ཀྱི་རྗེས་སུ་སློབ་པ་ལ་དང་པོ་ཀུན་ཏུ་བཟང་པོའི་རྗེས་སུ་སློབ་པར་སྨོན་པ་ནི། རྒྱལ་བ་ཀུན་གྱི་སྲས་ཀྱི་ཐུ་བོ་པ། །གང་གི་མིང་ནི་ཀུན་ཏུ་
བཟང་ཞེས་བྱ། །མཁས་པ་དེ་དང་མཚུངས་པར་སྤྱད་པའི་ཕྱིར། །དགེ་བ་འདི་དག་ཐམས་ཅད་རབ་ཏུ་བསྔོ། །ལུས་དང་ངག་དང་ཡིད་ཀྱང་རྣམ་
དག་ཅིང་། །སྤྱོད་པ་རྣམ་དག་ཞིང་རྣམས་ཡོང་དག་པ། །བསྔོ་བ་བཟང་བོ་མཁས་པ་ཅི་འདྲ་བ། །དེ་འདྲར་བདག་ཀྱང་དེ་དང་མཚུངས་བར་ཤོག །
དེའང་དུས་གསུམ་གྱི་རྒྱལ་བ་ཀུན་གྱི་སྲས་རྣམས་ཀྱི་ནང་ནས་མཆོག་ཏུ་གྱུར་བ་ལ་སྲས་ཀྱི་ཐུ་བོ་པ་ཞེས། ན་ཚོད་དང་། བསླབ་པ། ཡོན་ཏན། ཡེ་
ཤེས་བཞིའི་སྒོ་ནས་རྒན་པ་ཞེསཾ་དཔཾལ་སྤྲུལ་རིན་པོ་ཆེས་ཞལ་རྒྱུན་ཡིན་གསུངས། གང་གི་མིང་ནི་བྱང་ཆུབ་སེམས་དཔའ་ཀུན་ཏུ་བཟང་པོ་ཞེས་
བྱ་བ་ཉིད་ཡིན་ལ། དེ་ནི་ཆོས་ཁམས་རྒྱ་མཚོ་ལྟ་བུ་ཐུགས་སུ་ཆུད་པའི་མཁས་པ་མཆོག་ཏུ་གྱུར་བ་ཡིན་པས་ན་དེ་དང་མཚུངས་པར་སྤྱད་པའི་ཕྱིར་
ཞེས། དེ་དང་མཚུངས་པར་ཇི་ལྟར་བྱེད་དགོས་ཟེར་ན། བྱང་ཆུབ་སེམས་དཔའ་ཀུན་ཏུ་བཟང་པོའི་བྱང་ཆུབ་མཆོག་ཏུ་སེམས་ཇི་ལྟར་བསྐྱེད། རྒྱལ་
སྲས་ཀྱི་སྤྱོད་པ་ལ་བསླབ་ནས་ཚོགས་གཉིས་རྒྱ་མཚོ་ལྟ་བུ་ཇི་ལྟར་བསགས། རྫོགས་སྨིན་སྦྱང་གསུམ་ཇི་ལྟར་མཐར་ཕྱིན་པ། དེ་དང་མཚུངས་པར་
༄༅། །བདག་གིས་སྤྱོད་པའི་ཕྱིར་དུ་དགེ་བ་འདི་དག་ཐམས་ཅད་རབ་ཏུ་བསྔོ་བར་བྱའོ་ཞེས་སྨོན་པའོ། །གཞན་ཡང་བྱང་ཆུབ་སེམས་དཔའ་ཀུན་
ཏུ་བཟང་པོའི་སྤྱོད་པ་ལ་ཇི་ལྟར་བསླབ་པ་ཡིན་ཞེ་ན། ལུས་རྣམ་པར་དག་པ་གདུལ་བྱ་རྣམས་གང་ལ་གང་འདུལ་གྱི་གཟུགས་སྟོན་ཚུལ་ནི།
 འཇིགས་མེད་གླིང་པས། སྨད་དང་བསྟོད་དང་ནད་པ་ཆོས་སྨྲ་དང༌། །བྱ་དང་རི་དྭགས་གྲོང་ཁྱེར་སློང་མོ་བ། །གང་ལ་གང་འདུལ་དེ་ལ་དེ་སྟོན་
པར། །སྣ་ཚོགས་གཟུགས་ཀྱིས་འགྲོ་བ་འདུལ་བར་ཤོག ཅེས་དང་། ཞི་བ་ལྷས། གླིང་འདོད་ཉིད་ལ་གླིང་དང་ནི། །མར་མེ་འདོད་ལ་མར་མེ་
དང། །གནས་མལ་འདོད་ལ་གནས་མལ་དང་། །བདག་ནི་ལུས་ཅན་བྲན་འདོད་པ། །ཀུན་གྱི་བྲན་དུ་འགྱུར་བར་ཤོག །ཅེས་པ་ལྟར་དང་ངག་རྣམ་
པར་དག་པ་འགྲོ་བ་ཀུན་ལ་སྒྲ་སྐད་སྣ་ཚོགས་ཀྱིས་ཆོས་སྟོན་ཚུལ། ཇི་སྐད་དུ། ལྷ་ཡི་སྐད་དང་ཀླུ་དང་༴ སོགས་ལྟར་དང་།ཡིད་ཀྱང་རྣམ་པར་དག་
པ་ཏིང་ངེ་འཛིན་གྱི་སྒོ་མི་འདྲ་བ་བརྒྱ་ཕྲག་སྟོང་ཕྲག་མང་པོ་ལ་འཇུག་ཅིང༌། སྤྱོད་པ་རྣམ་པར་དག་པར་ཕར་ཕྱིན་དྲུག་སོགས་རྒྱལ་སྲས་སྤྱོད་པའི་
མི་མཐུན་པའི་ཕྱོགས་ཉེས་ལྟུང་ཕྲ་མོས་ཀྱང་བརྫི་མི་ནུས་པ་དང་། ཞིང་རྣམས་ཡོངས་སུ་དག་པ་བདེ་བ་ཅན་གྱི་ཞིང་ལྟ་བུའི་སྣོད་བཅུད་ཐམས་ཅད་
དག་པ་འབའ་ཞིག་གི་རང་བཞིན་ཡིན་པ་དང་། དེ་ལྟ་བུའི་དག་པ་སྔ་མ་ལྔ་ལ་བརྟེན་ནས་སངས་རྒྱས་ཀྱི་ཞིང་གི་སྣོད་བཅུད་ཀྱི་འབྱོར་བ་ཕུན་སུམ་
ཚོགས་པ་སྐད་ཅིག་རེ་རེ་ལའང་རྣམ་པར་དག་པར་བྱེད་པ་སྟེ། དེ་ལྟར་དག་པ་ལྔ་པོ་དེ་ཐོབ་པའི་ཆེད་དུ་བསྔོ་བ་བྱས་ན་དེ་ལ་བསྔོ་བ་བཟང་པོའམ་།
༄༅། །བསྔོ་བ་ཐམས་ཅད་ཀྱི་ནང་ནས་རབ་དང་ཕུལ་དང་མཆོག་ཏུ་གྱུར་བ་ཡིན་པའི་ཕྱིར་ན། དེ་འདྲའི་བསྔོ་བ་བཟང་པོ་དེ་བྱེད་མཁན་གང་ཡིན་
ཞེ་ན། མཁས་པ་ཀུན་ཏུ་བཟང་པོ་ཞེས་བྱ་བ་དེ་ཉིད་ཡིན། དེས་ན་ཀུན་ཏུ་བཟང་པོའི་བསྔོ་བ་དེ་ཇི་འདྲ་བ་ཞིག་ཡིན་ན་དེ་ལྟར་བདག་ཀྱང་བྱང་།
ཆུབ་སེམས་དཔའ་ཆེན་པོ་དེ་དང་མཚུངས་པར་ཤོག་ཅིག ༈ གཉིས་པ་འཇམ་དཔལ་དབྱངས་ཀྱི་རྗེས་སུ་སློབ་པ་ནི། ཀུན་ནས་དགེ་བ་བཟང་པོ་
སྤྱད་པའི་ཕྱིར། །འཇམ་དཔལ་གྱི་ནི་སྨོན་ལམ་སྤྱད་པར་བགྱི། །མ་འོངས་བསྐལ་བ་ཀུན་ཏུ་མི་སྐྱོ་བར། །དེ་ཡི་བྱ་བ་མ་ལུས་རྫོགས་བར་བགྱི། །
དེའང་དུས་དང་སྒོ་ཀུན་ནས་ཐོག་མཐའ་བར་གསུམ་དུ་དགེ་བ་བཟང་པོ་ཐབས་ཤེས་ཟུང་འབྲེལ་གྱི་ལམ་ཁྱད་པར་དུ་འཕགས་པ་དེ་ལ་སྤྱད་པར་
བྱེད་པའི་ཕྱིར། བྱང་ཆུབ་སེམས་དཔའ་ཆེན་པོ་འཕགས་པ་འཇམ་དཔལ་གྱིས་ནི་སྙིང་སྟོབས་ཆེན་པོའི་སྒོ་ནས་སྨོན་ལམ་ཇི་ལྟར་བཏབ་པ་བཞིན་
དུ། བདག་གིས་ཀྱང་སྒོ་ཀུན་ནས་སྨོན་ལམ་དེ་ལྟ་བུ་ཞིག་འགྲུབ་པའི་ཆེད་དུ་ལུས་ངག་ཡིད་གསུམ་གྱི་སྟོབས་ཤུགས་གཅིག་ཏུ་དྲིལ་ཏེ་བྱང་ཆུབ་ཀྱི་
སྤྱོད་པ་རྒྱ་མཚོ་ལྟ་བུ་ལ་སྙིང་རུས་ཞེ་བཅད་དྲག་པོའི་སྒོ་ནས་སྤྱད་པར་བགྱིའོ། །དེ་ཡན་གྱི་འཇམ་དཔལ་དབྱངས་ཀྱི་རྗེས་སུ་སློབ་པ་སོང་ནས། ད་
ནི་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཆེན་པོ་རྣམས་ཀྱི་དང་པོ་བྱང་ཆུབ་མཆོག་ཏུ་སེམས་བསྐྱེད། བར་དུ་རྒྱལ་སྲས་ཀྱི་སྤྱོད་པ་
ལ་བསླབ་པའི་ཚེ་སྙིང་སྟོབས་བསྐྱེད་ཚུལ་ནི། མ་འོངས་བསྐལ་བ་གྲངས་མེད་པ་ཀུན་ཏུ་བྱང་ཆུབ་ཀྱི་སྤྱོད་པ་རྒྱ་མཚོ་ལྟ་བུའི་ཡུན་རིང་བ། རྒྱ་ཆེ་བ།
༄༅། །གཏིང་ཟབ་པ། སྤྱད་དཀའ་བ་མགོ་དང་ཡན་ལག་གི་སྦྱིན་པ་གྲངས་མེད་སྦྱིན་དགོས་ཀྱང་སེམས་དཔའ་བ་མ་གཏོགས་རྒྱུད་མི་ཞུམ་པ་དང་
ཐུགས་མི་སྐྱོ་བར། དཔེར་ན་ངང་བ་པདྨས་བརྒྱན་པའི་མཚོ་དང་བྱིས་པ་སྐྱེད་མོས་ཚལ་དང་། གླང་ཆེན་ཚད་པས་གདུང་ཚེ་ཆུ་མཚོ་ལ་ཞུགས་པ་
ལྟར་དགའ་སྤྲོའི་ངང་ནས་འཇུག་པ་ནི་བྱང་ཆུབ་སེམས་དཔའ་སྙིང་སྟོབས་ཆེན་པོ་དག་གི་བྱང་ཆུབ་ཀྱི་སྤྱོད་པ་ལ་ཞུགས་ཚུལ་ཡིན། དེས་ན་བདག་
གིས་ཀྱང་བྱང་ཆུབ་ཀྱི་སྤྱོད་པ་ལ་བསླབ་པའི་ཚེ་ན། གོང་གི་སངས་རྒྱས་རྣམས་དང་སྲས་ཀྱི་ཐུ་བོ་གཉིས་དང་བྱང་ཆུབ་སེམས་དཔའ་དེ་རྣམས་ཀྱི་
བྱང་ཆུབ་སྤྱོད་པ་ཡི་བྱ་བ་ལ་བསླབ་པ་ཇི་ལྟ་བ་བཞིན་དུ། མཐའ་ཡས་པའི་སེམས་ཅན་ཐམས་ཅད་ཀྱི་ཆེད་དུ་བསྐལ་བ་རྒྱ་མཚོའི་བར་དུ་མགོ་དང་
ཡན་ལག་གི་སྦྱིན་པ་བྱེད་དགོས་ཀྱང་སྙིང་སྟོབས་མི་ཞུམ་པར། བྱང་ཆུབ་ཀྱི་སྤྱོད་པ་མ་ལུས་པ་ཐམས་ཅད་ཡོངས་སུ་རྫོགས་པར་བགྱིའོ། །ཞེས་
སྨོན་པའོ། །འདི་ཡན་གྱི་བཟང་པོ་སྤྱོད་པའི་དཀྱུས་ཀྱི་སྨོན་ལམ་སོང་བ་ཡིན། ༈ སྤྱི་དོན་བཅུ་དྲུག་པ་ཀུན་གྱི་མཇུག་བསྡུད་པའི་སྒོ་ནས་བསྔོ་བ་ནི། །
སྤྱོད་པ་དག་ནི་ཚད་ཡོད་མ་གྱུར་ཅིག །ཡོན་ཏན་རྣམས་ཀྱང་ཚད་གཟུང་མེད་པར་ཤོག །སྤྱོད་པ་ཚད་མེད་པ་ལ་གནས་ནས་ཀྱང་། །དེ་དག་འཕྲུལ་
བ་ཐམས་ཅད་འཚལ་བར་བགྱི། །དེ་ལྟར་བྱང་ཆུབ་སེམས་དཔའི་སྤྱོད་པ་རྣམ་པར་དག་པ་ནི་རྒྱ་ཆེ་བ་གཏིང་ཟབ་པ་རྒྱ་མཚོ་ལྟ་བུ་ཞིག་ཡིན་པས་ན།
འདི་ཡི་ཚད་བཟུང་དུ་མེད་པ་ཞིག་ཡིན། དེས་ན་ཚུད་ཡོད་པར་མ་གྱུར་ཅིག ཅེས་སྨོན་པའོ། །དེ་བཞིན་དུ་བྱང་ཆུབ་སེམས་དཔའི་སྤྱོད་པ་ལས་བྱུང་
༄༅། །བའི་གཟུངས་དང་སྤོབས་པ་དང་བྱང་ཆུབ་སེམས་དཔའི་སྐུ་གསུང་ཐུགས་གསང་བ་བསམ་གྱིས་མི་ཁྱབ་པའི་ཡོན་ཏན་རྣམས་ཀྱང་ཚད་
བཟུང་དུ་མེད་པ། དཔེར་ན་ས་དང་པོའི་ཡོན་ཏན་བརྒྱ་ཕྲག་བཅུ་གཉིས། ས་གཉིས་པའི་ཡོན་ཏན་སྟོང་ཕྲག་བཅུ་གཉིས་སོགས་ཚད་བཟུང་དུ་མེད་
པསཾ་ན། ཚད་བཟུང་མེད་པར་ཤོག་ཅིག དེ་ལྟར་བྱང་ཆུབ་སེམས་དཔའ་རྣམས་ནི་སྤྱོད་པ་ཚད་མེད་པ་དང་། ཡོན་ཏན་ཚད་མེད་པ་ཐོབ་པའི་ས་
མཐོན་པོ་ལ་གནས་པར་བྱས་ནས་ཀྱང༌། འགྲོ་བ་སེམས་ཅན་ཐམས་ཅད་ཀྱི་དོན་དུ་སངས་རྒྱས་དང་བྱང་སེམས་དེ་དག་གི་སྐུ་གསུང་ཐུགས་ཀྱི་རྣམ་
པར་འཕྲུལ་བ་ལས་བྱུང་བའི་རྫུ་འཕྲུལ་དང་ཡོན་ཏན་བསམ་གྱིས་མི་ཁྱབ་པ་ཇི་སྙེད་ཅིག་ཡོད་པ་ཐམས་ཅད་འཚལ་བར་བགྱི་ཞེས་པ་ནི་བདག་
ཅག་རྣམས་ལ་ཐོབ་པར་ཤོག་ཅིག ཅེས་པའོ། །འཚལ་ཞེས་པ་སྐབས་ཐོབ་ཀྱི། ཐོབ་ཅེས་པ་དང། ཤེས་ཞེས་པ་དང༌། རིགས་ཞེས་པ་དང༌། ཡོད་
ཅེས་པ་སོགས་མང་པོ་ལ་འཇུག་ཀྱང་འདིར་ཐོབ་ཅེས་པར་གོ་དགོས། དེ་ཡན་གྱིས་སྤྱི་དོན་བཅུ་དྲུག་པོ་ལེགས་པར་གྲུབ་ཟིན་པས་ན་སྨོན་ལམ་གྱི་
རབ་དབྱེ་དངོས་བཤད་ཟིན་ཏོ། ། ༈ གཉིས་པ་སྨོན་ལམ་གྱི་མཐའ་བསྟན་པ་ནི། ནམ་མཁའི་མཐར་ཐུག་གྱུར་པ་ཇི་ཙམ་པར། །སེམས་ཅན་མ་
ལུས་མཐའ་ཡང་དེ་བཞིན་ཏེ། །ཇི་ཙམ་ལས་དང་ཉོན་མོངས་མཐར་གྱུར་པ། །བདག་གི་སྨོན་ལམ་མཐའ་ཡང་དེ་ཙམ་མོ། །དེའང་ནམ་མཁའི་
མཐར་ཐུག་པར་གྱུར་བ་མི་སྲིད་དེ། མཁའ་དབྱིངས་ཀྱི་ཁྱོན་ཇི་ཙམ་ཡོད་པར་སུས་ཀྱང་དཔག་མི་ནུས་པ་དེ་བཞིན་དུ། ནམ་མཁའི་གར་ཁྱབ་ལ་
༄༅། །སེམས་ཅན་གྱིས་ཁྱབ་པས་ན། འགྲོ་བ་རིགས་དྲུག་གི་སེམས་ཅན་མ་ལུས་པའི་མཐའ་ཡང་དེ་བཞིན་ཏེ་ཟད་པ་མེད་པའི་བདག་ཉིད་ཅན་
དུ་གནས་ལ། སེམས་ཅན་ཅི་ཙམ་ཡོད་པ་དེ་བཞིན་དུ། སེམས་ཅན་རྣམས་ཀྱི་རྒྱུད་ཀྱི་ལས་དང་ཉོན་མོངས་པའི་མཐའ་ཡང་ཟད་པ་མེད་པར་གྱུར་
བ་ཉིད་ཡིན་ལ། ལས་དང་ཉོན་མོངས་པ་མ་ཟད་ཀྱི་བར་དུ་དེའི་གཉེན་པོ་བདག་གི་སྨོན་ལམ་གྱི་མཐའ་ཡང་ཟད་པ་མེད་པར་དེ་ཙམ་མོ། །མདོར་
ན་ནམ་མཁས་གར་ཁྱབ་སེམས་ཅན་གྱིས་ཁྱབ། སེམས་ཅན་གྱིས་གར་ཁྱབ། ལས་དང་ཉོན་མོངས་པས་ཁྱབ། ལས་དང་ཉོན་མོངས་པས་གར་
ཁྱབ་སྡུག་བསྔལ་གྱིས་ཁྱབ། སྡུག་བསྔལ་གྱིས་གར་ཁྱབ་ཐམས་ཅད་ལ་དེའི་མི་མཐུན་པའི་ཕྱོགས་སྡུག་བསྔལ་སེལ་བྱེད་ཀྱི་བདག་གི་བྱང་ཆུབ་
སྤྱོད་པའི་སྨོན་ལམ་གྱིས་ཁྱབ་པར་ཤོག་ཅིག ནམ་མཁའ་མ་ཟད་ཀྱི་བར། སེམས་ཅན་མ་ཟད་ཀྱི་བར། ལས་དང་ཉོན་མོངས་པ་མ་ཟད་ཀྱི་བར། །
སྡུག་བསྔལ་མ་ཟད་ཀྱི་བར་དུ་བདག་གིས་སྨོན་ལམ་གྱི་མཐའ་ཡང་མི་ཟད་པར་མཁའ་ཁྱབ་འགྲོ་བའི་སྡུག་བསྔལ་སེལ་བྱེད་ཀྱི་དངོས་གཉེན་ཉིད་
དུ་འགྱུར་བར་ཤོག་ཅིག ཅེས་སྨོན་པའོ། །དེས་ན་རྒྱལ་སྲས་ཞི་བ་ལྷས། ཇི་སྲིད་ནམ་མཁའ་གནས་པ་དང༌། །འགྲོ་བ་ཇི་སྲིད་གནས་པ་ལྟར། །དེ་
སྲིད་བདག་ནི་གནས་གྱུར་ཏེ། །འགྲོ་བའི་སྡུག་བསྔལ་སེལ་བར་ཤོག །ཅེས་པ་ལྟར་རོ། ། ༈ གསུམ་པ་རྗེས་ཕན་ཡོན་བསྟན་པས་མཇུག་བསྡུ་བ་
ལ་གཉིས་ཏེ། མདོར་བསྟན་པ་དང་། སྨོན་ལམ་གྱི་ཕན་ཡོན་དང༌། ཕན་ཡོན་ཅན་གྱི་སྨོན་ལམ་བསྔོ་བ་གཉིས་ལས། དང་པོ་ལ་མདོར་བསྟན་པ་
༄༅། །དང༌། རྒྱས་པར་བཤད་པ། དོན་བསྡུ་བ་དང་གསུམ་ལས། དང་པོ་ནི། གང་ཡང་ཕྱོགས་བཅུའི་ཞིང་རྣམས་མཐའ་ཡས་པ། །རིན་ཆེན་།
བརྒྱན་ཏེ་རྒྱལ་བ་རྣམས་ལ་ཕུལ། །ལྷ་དང་མི་ཡི་བདེ་བའི་མཆོག་རྣམས་ཀྱང་། །ཞིང་གི་རྡུལ་སྙེད་བསྐལ་པར་ཕུལ་བ་བས། །གང་གིས་བསྔོ་བའི་
རྒྱལ་པོ་འདི་ཐོས་ནས། །བྱང་ཆུབ་མཆོག་གི་རྗེས་སུ་རབ་མོས་ཤིང་། །ལན་ཅིག་ཙམ་ཡང་དད་པ་བསྐྱེད་པ་ན། །བསོད་ནམས་དམ་པའི་མཆོག་ཏུ་
འདི་འགྱུར་རོ། །དེའང་གང་ཡང་ཕྱོགས་བཅུའི་ཞིང་རབ་འབྱམས་མུ་མཐའ་མེད་པ་རྣམས་རྒྱ་ཆེ་བ་བློས་གཞལ་དཀའ་བའི་མཐའ་ཡས་པ་འདི་
དག་ཡོངས་སུ་འགེངས་པར་བྱེད་པའི་རིན་ཆེན་སྣ་ཚོགས་ཀྱིས་ཕྱུར་བུར་བཀང་ཞིང་བརྒྱན་ཏེ་ཕྱོགས་བཅུའི་དུས་གསུམ་གྱི་རྒྱལ་བ་རྣམས་ལ་ཕུལ་
བའི་དགེ་རྩ་དང༌། དེར་མ་ཟད་སྟེང་ལྷ་ཡི་ཡུལ་གྱི་ལོངས་སྤྱོད་ཇི་སྙེད་ཅིག་ཡོད་པ་དང༌། བར་མི་ཡི་ཡུལ་གྱི་མི་རྣམས་བདེ་བ་བསྐྱེད་པར་བྱེད་པའི་
ཆ་རྐྱེན་མཆོག་ཏུ་གྱུར་བ་གཟུགས་མཛེས་པ། སྒྲ་སྙན་པ། དྲི་ཞིམ་པ། རོ་མངར་བ། རེག་བྱ་འཇམ་པ་སོགས་ལྷ་མིའི་ཡུལ་གྱི་ཚོགས་དྲུག་གི་སྤྱོད་
ཡུལ་དུ་གྱུར་བའི་དངོས་པོ་ཇི་སྙེད་ཅིག་ཡོད་པ་རྣམས་ཀྱང་དུས་ཡུན་རིང་པོ་ཕྱོགས་བཅུའི་འཇིག་རྟེན་ཁམས་ཀྱི་ཞིང་གི་རྡུལ་སྙེད་ཀྱི་བསྐལ་བའི་
བར་དུ་སངས་རྒྱས་དང་བྱང་ཆུབ་སེམས་དཔའ་རྣམས་ལ་ཕུལ་ན་དེའི་བསོད་ནམས་ཀྱི་ཚད་ནི་གང་ཟག་སུས་ཀྱང་གཞལ་ག་ལ་ནུས། དེ་བས་ཀྱང་
གང་ཟག་གང་ཞིག་གིས་འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོའམ་བསྔོ་བའི་རྒྱལ་པོ་འདི་ཉིད་རྣ་ལམ་དུ་ཐོས་ཤིང་དོན་ལེགས་པར་
༄༅། །གོ་ནས། འདིའི་སྨོན་འབྲས་རང་གཞན་སེམས་ཅན་ཐམས་ཅད་བླ་ན་མེད་པ་བྱང་ཆུབ་ཆེན་པོ་མཆོག་གི་གོ་འཕང་ཉིད་ཡིན་པས་ན། དེ་ལ་
སྦྱོར་བར་བྱེད་པའི་ཐབས་ཀྱི་བྱང་ཆུབ་ཀྱི་སྤྱོད་ཕྱོགས་རྒྱ་མཚོ་ལྟ་བུའི་ཚུལ་ལ། རང་གི་རྗེས་སུ་ཡི་རང་བའི་ངང་ནས་རབ་ཏུ་མོས་ཤིང་དགའ་བའི་
སྒོ་ནས་འདི་ལ་དུས་ལན་གཅིག་ཙམ་ཡང་དད་པ་རབ་ཏུ་བསྐྱེད་ཅིང་སྙིང་ཐག་པའི་སྨོན་ལམ་ཟབ་མོ་ཞིག་བཏབ་པ་ན། གོང་གི་བསོད་ནམས་
ལས་ཀྱང་ཆེས་ཆེར་ཁྱད་པར་དུ་འཕགས་པའམ། བསོད་ནམས་དམ་པའི་མཆོག་ཏུ་གྱུར་བ་འདི་ཉིད་ཡིན་ཏེ། ཅིའི་ཕྱིར་ན་ཇི་སྲིད་ཁམས་གསུམ་
འཁོར་བ་འདི་ཉིད་སྣོད་བརྡབས་པ་བཞིན་དོང་ནས་སྤྲུགས་ཏེ་ཁམས་གསུམ་གྱི་སེམས་ཅན་ཐམས་ཅད་མ་ཟད་བར་དུ་སྨོན་ལམ་འདི་ཉིད་ཀྱི་
འབྲས་བུ་ཡང་ཟད་པ་མེད་པར་འགྱུར་རོ། ། ༈ གཉིས་པ་རྒྱས་པར་བཤད་པ་ལ། གང་གིས་བཟང་སྤྱོད་སྨོན་ལམ་འདི་བཏབ་པས། །དེས་ནི་ངན་
སོང་ཐམས་ཅད་སྤང་བར་འགྱུར། །དེའང་ཕན་ཡོན་རྣམ་པ་བཅུ་གསུམ་བྱས་ནས་གསུངས་ཡོད། དེའང་དད་མོས་ཡིད་ཆེས་དང་ལྡན་པའི་སྐྱེས་བུ་
ཡིས། གང་གི་དོན་ཡིད་ལ་བྱེད་པའི་སྒོ་ནས་འདིའི་བསྟན་དོན་རྣམས་ལ་སྙིང་ཐག་པ་ནས་བསམ་སྤྱོད་གཉིས་ཀ་གཅིག་མཐུན་གྱིས་བཟང་སྤྱོད་
སྨོན་ལམ་འདི་ལེགས་པར་བཏབ་ན་ཕན་ཡོན་རྣམ་པ་བཅུ་གསུམ་ཐོབ་པས་དེའི་ཚུལ་ནི་འདི་ལྟ་སྟེ། ཕན་ཡོན་དང་པོ་ནི། སྨོན་ལམ་འདི་ཁ་ཏོན་དུ་
བྱས་ཏེ་དོན་ཡིད་ལ་བྱེད་པའི་གང་ཟག་དེས་ནི་ངན་སོང་དུ་འགྲོ་བའི་ལས་ཅི་ཞིག་བསགས་ཡོད་ཀྱང་ལས་ངན་དེ་ཐམས་ཅད་སྤང་བར་འགྱུར་།
༄༅། །ཏེ།དེང་ཕྱིན་ཆད་མི་ནས་མི་དང་ལྷ་ནས་ལྷར་སྐྱེས་པ་ལྟ་བུའི་བདེ་འགྲོའི་རྟེན་བཟང་རིམ་གྱིས་བརྒྱུད་པའི་མཐར་སངས་རྒྱས་ཀྱི་གོ་འཕང་
ཐོབ་ངེས་པ་ཡིན་ནོ། ། ༈ གཉིས་པ་ནི། དེས་ནི་གྲོགས་པོ་ངན་པ་སྤངས་པ་ཡིན། །དེའང་བཟང་པོ་སྤྱོད་པའི་སྨོན་ལམ་འདི་ལ་སྙིང་ཐག་པ་ནས་
བརྩོན་པའི་གང་ཟག་དེས་ནི་དེང་ཕྱིན་ཆད་བྱང་ཆུབ་ཆེན་པོའི་གོ་འཕང་མ་ཐོབ་བར་དུ་སྡིག་པའི་གྲོགས་པོ་ངན་པ་དང་ནི་མི་འཕྲད། གལ་ཏེ་
འཕྲད་ཀྱང་དེའི་དབང་དུ་མི་འགྲོ་བར་སྡིག་གྲོགས་དེ་མྱུར་བ་ཉིད་དུ་སྤུངས་བར་འགྱུར་བ་ཡིན། ༈ གསུམ་པ་ནི། སྣང་བ་མཐའ་ཡས་དེ་ཡང་དེས་
མྱུར་མཐོང་། །དེའང་སྨོན་ལམ་འདི་ལ་སྙིང་ནས་འབད་པ་བྱེད་པའི་གང་ཟག་དེ་ནི་ངན་སོང་དང་སྡིག་གྲོགས་སྤངས་བར་མ་ཟད། ཚེ་འདིར་ཡང་
སངས་རྒྱས་སྣང་བ་མཐའ་ཡས་ཀྱི་མཚན་དཔེའི་སྤྲས་པའི་ཞལ་གྱི་དཀྱིལ་འཁོར་དེ་ཡང་དེས་མྱུར་དུ་མཐོང་ཞིང༌། རང་ཉིད་འཆི་བའི་ཚེ་ན་བར་
དའི་སྐབས་སུ་སྤྲུལ་བའི་སངས་རྒྱས་འོད་དཔག་མེད་པ་ལ་འཁོར་བྱང་ཆུབ་སེམས་དཔའི་དགེ་སློང་དང་དགེ་འདུན་གྱི་ཚོགས་དཔག་ཏུ་མེད་པས་
བསྐོར་ནས། ནམ་མཁའ་ནས་རོལ་མོའི་སྒྲ་བསྒྲགས་འཇའ་འོད་ཀྱི་ལམ་བསྟན། མེ་ཏོག་གི་ཆར་ཕབ་སྟེ་མདུན་ནས་བསུས། བརྒྱབ་ནས་བསྐྱོར་ཏེ་
ནུབ་ཕྱོགས་བདེ་བ་ཅན་གྱི་ཞིང་དུ་འགྲོ་ཚུལ་ཡང་། ཆགས་མེད་རིན་པོ་ཆེས། སྤྲུལ་བའི་སངས་རྒྱས་འོད་དཔག་མེད། །དགེ་སློང་དགེ་འདུན་
འཁོར་གྱིས་བསྐོར། །མདུན་དུ་མངོན་སུམ་བྱོན་པར་ཤོག ཅེས་སོ། ། ༈ བཞི་བ་ནི། དེ་དག་རྙེད་པ་རབ་རྙེད། དེའང་སྨོན་ལམ་འདི་ལ་བརྩོན་པ་
༄༅། །བྱེད་པའི་གང་ཟག་དེ་དག་གི་རྙེད་པ་ནི་བླ་ན་མེད་པའམ་རབ་མཆོག་ཏུ་གྱུར་བའི་རྙེད་པ་ཞིག་ཡིན་ཚུལ་ཡང་། དཔེར་ན་ཡིད་བཞིན་གྱི་
ནོར་བུ་ཞིག་རྙེད་ན་ཚེ་འདིའི་དབུལ་ཕོངས་སེལ་བྱེད་ཀྱི་རྙེད་པ་མཆོག་ཡིན་ཟེར་ནའང་དེས་ཀྱང་དོ་ཟླ་མ་ཡིན། གང་ཟག་གཅིག་གིས་ཁམས་
ཕགསུམ་གྱི་རྒྱུ་ནོར་ལོངས་སྤྱོད་རྙེད་པ་ལྟ་བུའི་དོ་ཟླའང་མིན། འཕགས་པ་བཟང་པོ་སྤྱོད་པའི་སྨོན་ལམ་འདིའི་བསྟན་དོན་ལ་བརྩོན་ན་བླ་ན་མེད་པ་
རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཐོབ་བྱེད་ཀྱི་རྙེད་པ་ཡིན་པས་འདི་ལས་ལྷག་པའི་རྙེད་པ་བཟང་པོ་ཞིག་འཇིག་རྟེན་གྱི་ཁམས་ན་
༈ ལྔ་བ་ནི། བདེ་བར་འཚོ། །དེའང་བདེ་བར་འཚོ་ཞེས་པའང་སྤྱིར་སྨོན་ལམ་འདི་འགྲུབ་བྱེད་ཀྱི་རྒྱུ། ཚུལ་ཁྲིམས་གཙང་མ་བསྲུངས་བ་དང་། །
ཚོགས་རྒྱ་ཆེན་པོ་བསགས་པ། སྨོན་ལམ་རྣམ་པར་དག་པས་མཚམས་སྦྱོར་བ་འདི་གསུམ་ངེས་པར་ལྡན་དགོས། དེ་གསུམ་དང་ལྡན་ན། བདག་ལ་
ནད་དང་གདོན་དང་རྐྱེན་ངན་པ་ཅི་བྱུང་ཡང་ན་ཚ་ལམ་སློང་ལྟས་ངན་གཡང་ལེན། རྐྱེན་ངན་གྲོགས་སུ་ཤར་ཏེ་བྱང་ཆུབ་སེམས་དཔའ་རྣམས་ཀྱི་
ལུས་སེམས་གཉིས་ཀ་བདེ་བར་འཚོ་བའི་རྒྱུ་ཉིད་དུ་འགྱུར་བ་ཡིན་ནོ། ། ༈ དྲུག་པ་ནི། མི་ཚེ་འདིར་ཡང་དེ་དག་ལེགས་པར་འོང་། །དེ་ལྟ་བུའི་
འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོ་འདིའི་བསྟན་དོན་རྒྱལ་སྲས་ཀྱི་བསླབ་བྱ་ལ་བརྩོན་ཞིང་འདི་ལྟར་སྨོན་ལམ་དྲི་མ་མེད་པ་།།
༄༅། །བཏབ་ན་ཚེ་ཕྱི་མ་སྐྱེ་བའི་ཕྲེང་བ་བརྒྱུད་དེ་ཐར་བ་དང་ཐམས་ཅད་མཁྱེན་པའི་གོ་འཕང་ཐོབ་པ་སྨོས་ཅི་དགོས། དེར་མ་ཟད་མི་ཚེ་འདིར་
ཡང་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱིས་བརླབས། ཚེ་རིང་ནད་མེད་བསམ་དོན་གེགས་མེད་དུ་འགྲུབ། དམ་ཆོས་བྱང་
ཆུབ་བསྒྲུབ་པའི་འགལ་རྐྱེན་སེལ། མཐུན་རྐྱེན་ཐམས་ཅད་འབད་མེད་དུ་འགྲུབ། ཕན་བདེའི་ལེགས་ཚོགས་ཐམས་ཅད་ཀྱི་གཞི་ཚུགས་ཏེ། གང་
ཟག་དེ་དག་བདེ་ཞིང་ལེགས་པར་གྱུར་བ་ཞིག་འོང་ངོ༌། ། ༈ བདུན་པ་ནི། ཀུན་ཏུ་བཟང་བོ་དེ་ཡང་ཅི་འདྲ་བར། །དེ་དག་རིང་པོར་མི་ཐོགས་དེ་
བཞིན་འགྱུར། །དེའང་འཕགས་པ་བཟང་པོ་སྤྱོད་པའི་སྨོན་ལམ་འདེབས་པ་པོའི་གང་ཟག་སུ་དང་སུ་ཡིན་ཀྱང་དེ་ནི། བྱང་ཆུབ་སེམས་དཔའ་ཀུན་
ཏུ་བཟང་པོ་དེ་ཡི་ཐུགས་བསྐྱེད་དང་སྤྱོད་པ་ཡོན་ཏན་དང་ནུས་མཐུ་རྫུ་འཕྲུལ་སོགས་གོང་ནས་གོང་དུ་གཞོན་ནུ་ནོར་བཟང་གིས་མཐོང་བ་ལྟར།
ཀུན་ཏུ་བཟང་པོའི་དཀྱིལ་འཁོར་རྒྱ་མཚོ་ལྟ་བུ་ལ་འཇུག་ཐུབ་པ་ཞེས་པའི་ཡོན་ཏན་ཇི་སྙེད་ཅིག་ཡོད་པ་དེ་ཡང་ཅི་འདྲ་བར་དེ་དག་དུས་ཡུན་རིང་
པོར་མི་ཐོགས་པར་དེ་བཞིན་དུ་འགྱུར་བ་ཉིད་ཡིན་ཞེས་ཀུན་ཏུ་བཟང་པོ་ཉིད་ཀྱིས་ཞལ་གྱིས་བཞེས་པ་ཡིན། ཇི་ལྟར་ན་སྨོམ་ལམ་འདི་གསུང་
སྐབས་གོང་གི་གླེང་གཞི་ལྟར། ཀུན་ཏུ་བཟང་པོ་ཉིད་ཀྱི་ཕྱག་གཞོན་ནུ་ནོར་བཟང་གི་དབུ་ཐོག་ཏུ་བཞག་སྟེ་གསུངས་པ་ཡིན་པས་ཀུན་ཏུ་བཟང་པོ་
རང་ཉིད་ཀྱི་ཞལ་ནས་འདི་ལྟར། ཀུན་ཏུ་བཟང་པོ་དེ་ཡང་ཅི་འདྲ་བར། །དེ་དག་རིང་པོར་མི་ཐོགས་དེ་བཞིན་འགྱུར། །ཞེས་གསུངས་པ་ཡིན་ནོ། །
༄༅། །༈ བརྒྱད་པ་ནི། མཚམས་མེད་ལྔ་པོ་དག་གི་སྡིག་པ་རྣམས། །གང་གིས་མི་ཤེས་དབང་གིས་བྱས་པ་དག །དེ་ཡིས་བཟང་བོ་སྤྱོད་པ་འདི་
བརྗོད་ན། །མྱུར་དུ་མ་ལུས་ཡོངས་སུ་བྱང་བར་འགྱུར། །དེའང་སྐྱེ་བས་མཚམས་མི་ཆོད་པ་མ་ཟད་བར་དོའི་མཚམས་ཡང་མེད་པར་དབུགས་ཆད་
མ་ཐག་ཏུ་གཡང་མཐོན་པོ་ནས་རྡོ་འཕང་བ་བཞིན་དུ་དམྱལ་བ་མནར་མེད་དུ་སྐྱེ་བའི་ལས། ཕ་བསད་པ་དང༌། མ་བསད་པ། དགྲ་བཅོམ་པ་
བསད་པ། དེ་བཞིན་གཤེགས་པའི་སྐུ་ལ་ངན་སེམས་ཀྱིས་ཁྲག་འབྱིན་པ། དགེ་འདུན་འཁོར་ལོའི་དབྱེན་འདི་ལྔ་པོ་ལ་མཚམས་མེད་པའི་ལས་ལྔ་
ཟེར། འཇིག་རྟེན་ཁམས་ན་འདི་ལྔ་པོ་ལས་ཆེ་བའི་སྡིག་པ་མེད་པ་ཡིན། དེ་ལྟ་བུ་དག་གི་སྡིག་པ་ཚབས་ཆེན་རྣམས། སྔར་སོ་སོའི་སྐྱེ་བོ་གང་ཞིག་
གི་མི་ཤེས་རྨོངས་པའི་དབང་གིས་བྱས་ཡོད་པ་དག་ཀྱང་གང་ཟག་དེ་ཡིས་གཉེན་པོ་སྟོབས་བཞིའི་སྒོ་ནས་སྙིང་ཐག་པ་ནས་བཤགས་པ་བྱས་ཏེ་
བཟང་པོ་སྤྱོད་པའི་སྨོན་ལམ་འདི་ཁ་ཞེ་གཉིས་མེད་ཀྱི་སྒོ་ནས་ཡང་ཡང་བརྗོད་ན། མྱུར་བ་ཉིད་དུ་མཚམས་མེད་ཀྱི་ལས་དེ་དག་ཀྱང་མ་ལུས་
ཡོངས་སུ་བྱུང་བར་འགྱུར་བ་ཡིན། དེའང་ཁ་ཡེང་དང་མི་ཡེང་བྱས། ཅི་བསམ་འདི་བསམ་མེད་པར་བཏོན་པས་ནི་བྱང་མི་ནུས་པས་ན་སྨོན་ལམ་
འདིའི་དོན་ཡིད་ལ་བསམ་པ་གལ་ཆེ། རྡོ་གྲུབ་འཇིགས་མེད་བསྟན་ཉིའི་ཞལ་གདམས་ལས། བཟང་སྤྱོད་སྨོན་ལམ་ལ་འབད་རྒྱུ་གལ་ཆེ། འདོན་
རྒྱུ་གཙོ་བོ་མིན། བསམ་རྒྱུ་གཙོ་བོ་ཡིན་གསུངས་པ་ལྟར་རོ། །སྤྱིར་ན་དོན་ཡིད་ལ་བསམ་བཞིན་མདོ་སྡེ་ཀློག་ན་སྡིག་པ་སྦྱང་ཚུལ་ཡང་། ཞྭ་དམར་
༄༅། །ལམ་རིམ་ནང་དུ། སྔོན་དབུས་གཙང་གི་ཕྱོགས་ཀྱི་དགེ་སློང་ཞིག་གིས་རྒྱལ་བའི་ཡུམ་དུམ་པ་བཅུ་གཉིས་ཀྱི་ཚོང་བྱས་པ་ལ། རྗེས་ནས་
གསུང་རབ་ཀྱི་གླུད་ཟོས་པའི་ཉེས་པ་མཐོང་ནས་སླར་འགྱོད་སེམས་ཀྱིས་དཔང་སྐོང་ཕྱག་བརྒྱ་པ་ཁ་ཏོན་བྱས་ཏེ་ཚར་མང་པོ་བཀླགས་པས། ནམ་
ཞིག་འཆི་ཁར་འདུ་ཤེས་འཁྲུལ་ཏེ་དམྱལ་བར་སྐྱེས་པར་སྣང༌། དེ་ཚེ་ལས་མཁན་རྣམས་ཀྱིས་སོད་རྒྱོབ་ཀྱིས་སྒྲ་འབྲུག་ལྟར་བསྒྲགས་ཏེ་ཧབ་ཤ་
བྱས་ཚེ། འབུམ་གྱིས་ཚོང་བྱས་པའི་རྣམ་སྨིན་ཡིན་པར་ཤེས་ནས་དཔང་སྐོང་ཕྱག་བརྒྱ་འདོན་སྣང་ཤར་ཚེ། དེའི་ནང་གི་ལྷ་ཐམས་ཅད་ཁྲ་ཤིག་
གེར་ཤར་ནས་སད་བྱུང་། དེ་ནི་མདོ་སྡེ་ཁ་ཏོན་བྱས་པའི་ཕན་ཡོན་གྱིས་དེ་ཙམ་མ་གཏོགས་མྱོང་མ་དགོས་པར་གསུངས། དེས་ན་བཟང་པོ་སྤྱོད་
པའི་སྨོན་ལམ་འདིའི་དོན་ཡིད་ལ་བསམས་ནས་ཁ་འཏོན་བྱས་ན་ཕན་ཡོན་བསམ་གྱིས་མི་ཁྱབ་པ་ཡོད། དེ་བཞིན་དུ་ཐོས་བསམ་སྒོམ་གསུམ་ལ་
མངའ་དབང་འབྱོར་བའི་ཤེས་རབ་ཁྱད་པར་བ་ཞིག་རང་རྒྱུད་ལ་སྐྱེ་བ་ལའང་མདོ་སྡེ་ཁ་ཏོན་བྱེད་པ་ལས་ལྷག་ཞིག་མེད་དེ། སྔོན་རྒྱལ་བའི་དབང་
པོ་ཀློང་ཆེན་རབ་འབྱམས་ཁོང་སྐྱེ་བ་མང་པོར་སྦྱང་བ་སྔོན་སོང་གི་བག་ཆགས་བསམ་གྱིས་མི་ཁྱབ་པ་ཡོད་པར་མ་ཟད། ངེས་པ་དོན་གྱི་རྒྱལ་བ་
གཉིས་པ་ཡེ་སངས་རྒྱས་པའི་གང་ཟག་ཡིན་ནའང་གདུལ་བྱའི་ལྟར་སྣང་ལ་ཁོང་གིས་བརྒྱད་སྟོང་པ་ཚར་བརྒྱ་བཀླགས་པས། མདོ་སྡེ་གསུངས་།
པའི་བྱིན་རླབས་ཀྱིས་གནས་ལུགས་ཀྱི་ལྟ་བ་རྒྱུད་ལ་འཁྲུངས།ཤེས་བྱ་རབ་འབྱམས་ལ་ཐོགས་པ་མེད་པར་མཁྱེན་པའི་མཁྱེན་རབ་རྒྱས་པ་ཡིན་།
༄༅། །གསུངས་པ་ལྟར་དང་། དེ་བཞིན་དུ་སྔོན་གྱི་དམ་པ་གོང་མ་རྣམས་ཀྱིས་མདོ་སྡེ་ཆེན་པོ་དག་ཁ་ཏོན་བྱས་ནས་སྡིག་པ་མ་ལུས་པ་དག་ཅིང་།།
ཨཡོན་ཏན་བསམ་གྱིས་མི་ཁྱབ་པ་ཐོབ་པའི་ལོ་རྒྱུས་མང་པོ་ཡོད་པ་ལྟར་རོ། ། ༈ དགུ་བ་ནི། ཡེ་ཤེས་དང་ནི། དེའང་སྨོན་ལམ་འདེབས་པ་པོའི་
གང་ཟག་དེའི་རྒྱུད་ལ་ཆོས་རྣམས་ཀྱི་གནས་ལུགས་ཇི་ལྟ་བ་མཐོང་བའི་མཐོང་ལམ་རྣམ་པར་མི་རྟོག་པའི་ཡེ་ཤེས་ཀྱང་སྐྱེ་བས་ན། དེ་འདྲ་དེ་ནི་
དོན་དང་ནི་ལྡན་པར་འགྱུར་བ་ཡིན་ནོ། ། ༈ བཅུ་པ་ནི། གཟུགས་དང་མཚན་རྣམས་དང༌། །རིགས་དང་ཁ་དོག་རྣམས་དང་ལྡན་པར་འགྱུར། །
བཟང་སྤྱོད་སྨོན་ལམ་འདི་ལ་རྟག་ཏུ་བརྩོན་ན། གང་ཟག་དེ་ཉིད་སྐྱེ་བ་ཚེ་རབས་ཐམས་ཅད་དུ་ལྟ་ན་སྡུག་པའི་གཟུགས་སམ་བྱད་བཞིན་ཕུན་སུམ་
ཚོགས་པ་སྐྱེ་དགུའི་ཡིད་དབང་འཕྲོག་པ་དང་ལྡན་པར་འགྱུར་བ་དང༌། མ་འོངས་པ་ན་མཚན་བཟང་པོ་སོ་གཉིས་དང་། དཔེ་བྱད་བཟང་པོ་བརྒྱད་
ཅུ་རྣམས་ཀྱིས་བརྒྱན་པའི་སངས་རྒྱས་ཀྱི་གཟུགས་སྐུ་བཞིན་ལེགས་ཀྱི་རྣམ་པར་ཤར་བ་དེ་འདྲ་བ་ཐོབ་པ་དང་། རིགས་རུས་ཕུན་སུམ་ཚོགས་པ།
རྒྱལ་རིགས་དང་རྗེ་རིགས་གྲུབ་ཐོབ་རྟོགས་ལྡན་གྱི་རིགས་ཕ་མ་ཆོས་ལྡན་གྱི་རིགས་ལྟ་བུ་དང་། ཝརྞ་ཞེས་པའི་སྒྲ་ལས་དྲངས་ན་ཁ་དོག་ལ་འཇུག་
པས། རང་ལུས་གྱིས་ཁ་དོག་བཀྲག་མདངས་འོད་ལྟར་འཚེར་བ་སོགས་ཡོན་ཏན་སྣ་ཚོགས་པ་རྣམས་དང་ལྡན་པར་འགྱུར་རོ། །
༈ བཅུ་གཅིག་པ་ནི། བདུད་དང་མུ་སྟེགས་མང་པོས་དེ་མི་ཐུབ། །དེའང་བདུད་དང་བདུད་ཀྱི་སྡེ་ཚོགས་དང་། ལྟ་བ་ལོག་པའི་ཕྱི་རོལ་མུ་སྟེགས་
༄༅། །པ་ལ་སོགས་པའི་རྒོལ་བ་མང་པོས་གནོད་པ་གང་གིས་ཀྱང་སྨོན་ལམ་འདེབས་མཁན་དེ་མི་ཐུབ་ཤིང་གླགས་མི་རྙེད་པ་ཡིན་ནོ། །དེས་ན་
ཕྱི་ཡི་བར་ཆད་བདུད་དང་བདུད་ཀྱི་སྡེ་ཚོགས་དང༌། ནང་གི་བར་ཆད་རང་རྒྱུད་ཀྱི་སྡིག་པ་དང་སྒྲིབ་པ་ཅི་ཡོད་ཀྱང་བསམ་པ་བཟང་པོ་བྱང་ཆུབ་
སེམས་ཀྱི་ཀུན་ནས་བསླང་ཞིང་སྤྱོད་པ་བཟང་པོ་སྦྱིན་སོགས་རྒྱལ་སྲས་ཀྱི་སྤྱོད་པ་དང་འབྲེལ་བའི་སྨོན་ལམ་འདི་ལ་འབད་ན།དཔེར་ན་སྐྱེལ་མ་
དཔའ་བོའི་དཔུང་དང་འགྲོགས་ན་ཕས་རྒོལ་གྱི་དགྲ་གང་གིས་ཀྱང་གནོད་པས་མི་ཚུགས་པ་དང་ཆོས་མཚུངས་པ་ཡིན་ཏེ། ཞི་བ་ལྷས། སྡིག་པ་
ཤིན་ཏུ་མི་བཟད་བྱས་ན་ཡང༌། །དཔའ་ལ་བརྟེན་ནས་འཇིགས་པ་ཆེན་པོ་ལྟར། །གང་ལ་བརྟེན་ན་ཡུད་ཀྱིས་བགྲོད་གྱུར་བས། །དེ་ལ་བག་ཅན་
རྣམས་ཀྱིས་ཅིས་མི་བརྟེན། །ཞེས་སོ། ། ༈ བཅུ་གཉིས་པ། འཇིག་རྟེན་གསུམ་པོ་ཀུན་ནའང་མཆོད་པར་འགྱུར། །དེའང་འཕགས་པ་བཟང་པོ་
སྤྱོད་པའི་སྨོན་ལམ་འདི་ལ་བསམ་སྤྱོད་གཉིས་ཀྱི་སྒོ་ནས་བརྩོན་ཏེ་སྨོན་ལམ་འདེབས་པ་པོ་དེ་ནི། ས་འོག་ས་སྟེང་ས་བླ་སྟེ་འཇིག་རྟེན་གསུམ་
པོའམ་ཁམས་ཀུན་ནའང་གནས་པའི་ལྷ་ཡི་དབང་པོ་ཚངས་པ་དང་བརྒྱ་བྱིན། མི་ཡི་དབང་པོ་འཁོར་ལོས་སྒྱུར་བའི་རྒྱལ་པོ་སོགས་ཀྱི་གཙོས་ལྷ་མི་
ཀུན་གྱིས་ཕྱག་བྱ་བའི་འོས་སུ་གྱུར་བ་དང་མཆོད་པར་འགྱུར་བའི་འོས་སུ་གྱུར་བ་ཡིན་ནོ། །ཅིའི་ཕྱིར་ན་བསམ་པ་བཟང་པོ་བྱང་ཆུབ་མཆོག་ཏུ་
སེམས་བསྐྱེད། སྤྱོད་པ་བཟང་པོ་བྱང་ཆུབ་སེམས་དཔའི་བསླབ་བྱ་ལ་བསླབ། སྨོན་ལམ་འདི་ལྟ་བུ་འདེབས་པའི་གང་ཟག་དེ་ནི་ཚེ་འདིར་ཀུན་
༄༅། །གྱིས་བརྙས་སྨོད་བྱེད་པའི་ཡུལ་ཉམ་ཐག་པའི་གང་ཟག་ཅི་ཡིན་ཀྱང་དེང་ཕྱིན་ཆད་མིང་གནས་གྱུར་ཏེ་བདེ་བར་གཤེགས་པ་རྣམས་ཀྱི་སྲས་
པཞེས་བརྗོད་པ་དང་། དོན་གནས་གྱུར་ཏེ་འཇིག་རྟེན་ལྷ་མི་ཀུན་གྱིས་ཕྱག་བྱ་བའི་འོས་སུ་འགྱུར་བ་ཡིན་ཏེ། སྤྱོད་འཇུག་ལས། བྱང་ཆུབ་སེམས་
སྐྱེས་གྱུར་ན་སྐད་ཅིག་གིས། །འཁོར་བའི་བརྩོན་རར་བསྡམས་པའི་ཉམ་ཐག་རྣམས། །བདེ་གཤེགས་རྣམས་ཀྱི་སྲས་ཞེས་བརྗོད་བྱ་ཞིང༌། །འཇིག་
རྟེན་ལྷ་མིར་བཅས་པས་ཕྱག་བྱར་འགྱུར། །ཞེས་སོ། ། ༈ བཅུ་གསུམ་པ་ནི། བྱང་ཆུབ་ཤིང་དབང་དྲུང་དུ་དེ་མྱུར་འགྲོ། །སོང་ནས་སེམས་ཅན་
ཕན་ཕྱིར་དེར་འདུག་སྟེ། །བྱང་ཆུབ་སངས་རྒྱས་འཁོར་ལོ་རབ་ཏུ་བསྐོར། །བདུད་རྣམས་སྡེ་དང་བཅས་པ་ཐམས་ཅད་བཏུལ། །དེའང་འཕགས་པ་
བཟང་པོ་སྤྱོད་པའི་སྨོན་ལམ་འདི་ཉིད་ཡི་དམ་དུ་བྱེད་ཅིང་། འདིའི་བསྟན་དོན་ཉམས་སུ་ལེན་པའི་གང་ཟག་དེ་དག་ནི་ས་དང་ལམ་གྱི་བགྲོད་པ་
མཐར་ཕྱིན་ཏེ། བྱང་ཆུབ་ཀྱི་ཤིང་ཨ་ཤྭ་ཀ་དང་ཀླུ་ཤིང་སོགས། ཨ་འཛོམས་རྒྱལ་སྲས་ཀྱི་འགྲེལ་བར་དེ་ལྟར་རོ། །མཆན། ཤིང་གི་དབང་པོ་དེའི་དྲུང་དུ་གང་ཟག་
དེ་དག་མྱུར་པའི་ཚུལ་དུ་འགྲོ་ཞིང་། དེར་སོང་ནས་སེམས་ཅན་ཐམས་ཅད་ལ་ཕན་བདེ་བླ་ན་མེད་པ་རྫོགས་པའི་སངས་རྒྱས་ཀྱི་གོ་འཕང་རིན་པོ་
ཆེ་ཐོབ་པའི་ཕྱིར་དུ། བྱང་ཆུབ་ཀྱི་ཤིང་དེར་སྐུ་རྒྱབ་བརྟེན་ཏེ། རྡོ་རྗེ་དཀྱིལ་དཀྲུང་གིས་འདུག་སྟེ། སྔོན་སངས་རྒྱས་ཤཱཀྱ་ཐུབ་པས། །ཇི་སྲིད་བྱང་
ཆུབ་མ་ཐོབ་པར། །དེ་སྲིད་དཀྱིལ་ཀྲུང་ཞིག་མི་བྱ། །ཞེས་གསུངས་པ་དང་ཆོས་མཚུངས་པར་གནས་དེ་ནས་བླ་ན་མེད་པའི་བྱང་ཆུབ་ཏུ་མངོན་པར་
༄༅། །རྫོགས་པར་སངས་རྒྱས་ནས། རིགས་ཅན་གསུམ་གྱི་གདུལ་བྱ་ལ་ཐེག་པ་གསུམ་གྱི་ཆོས་ཀྱི་འཁོར་ལོ་རབ་ཏུ་བསྐོར་བའི་ཕྱིར་དུ། གཉེན་
པོ་རྡོ་རྗེ་ལྟ་བུའི་ཏིང་ངེ་འཛིན་དང་བྱམས་པའི་ཏིང་ངེ་འཛིན་གྱིས་བདུད་རྣམས་སྡེ་དང་བཅས་པ་ཐམས་ཅད་བཏུལ། སྔོན་སངས་རྒྱས་བཅོམ་ལྡན་
འདས་སངས་རྒྱས་ཚེ་སྲོད་ལ་བདུད་བཏུལ། གུང་ལ་མཉམ་པར་བཞག ཐོ་རེངས་རྒྱལ་རྔ་རྡུང་བའི་དུས་སུ་མངོན་པར་རྫོགས་པར་སངས་རྒྱས་པ་
བཞིན་དུ་སངས་རྒྱས་ཏེ་རང་གཞན་གྱི་དོན་གཉིས་མཐར་ཕྱིན་པར་བྱེད་པའོ། ། ༈ གསུམ་པ་ཕན་ཡོན་གྱི་སྒོ་ནས་དོན་བསྡུ་བ་ནི། གང་ཡང་བཟང་
བོ་སྤྱོད་པའི་སྨོན་ལམ་འདི། །འཆང་བ་དང་ནི་སྟོན་ཏམ་ཀློག་ན་ཡང་། །དེ་ཡི་རྣམ་པར་སྨིན་པའང་སངས་རྒྱས་མཁྱེན། །བྱང་ཆུབ་མཆོག་ལ་སོམ་
ཉི་མ་བྱེད་ཅིག །དེའང་གང་ཟག་གང་ཞིག་གི་ཡང་འཕགས་པ་བཟང་པོ་སྤྱོད་པའི་སྨོན་ལམ་འདི་ཡི་དོན་དང་ཡི་གེ་རྣམས། རབ་ན་གསེར་དངུལ་
སོགས་རིན་པོ་ཆེའི་ཡི་གེ་བྲི་བའམ་མིན་ཀྱང་མཚལ་སྣག་སོགས་ཀྱིས་ཡི་གེར་བྲིས་ཏེ་གླེགས་བམ་དུ་བྱས་ནས་རང་གི་ལུས་ལ་མི་འབྲལ་བར་
འཆང་བ་དང་ནི། ཡང་ན་འདིའི་ཚིག་དང་དོན་རྣམས་གཞན་ལ་སྟོན་ཏམ། རང་གི་ཁ་ཏོན་དུ་བྱས་ནས་ཚིག་རྗེས་དོན་དྲན་གྱི་ཀློག་པའམ། གཞན་
ལ་ཀློག་ཏུ་བཅུག་ནའང་རུང་སྟེ། དགེ་བའི་རྩ་བ་དེ་ཡི་ཕན་ཡོན་ནམ། རྣམ་པར་སྨིན་པའང་བསམ་གྱིས་མི་ཁྱབ་པ་ཡིན་པའི་ཚུལ་འདི་ནི་རྫོགས་
པའི་སངས་རྒྱས་ཉིད་ཁོ་ནས་མཁྱེན་པའི་ཡེ་ཤེས་ཀྱི་སྤྱོད་ཡུལ་དུ་གྱུར་བ་མ་གཏོགས། གཞན་ཉན་ཐོས་དང་། རང་སངས་རྒྱས་དང་། བྱང་ཆུབ་
༄༅། །སེམས་དཔའ་རྣམས་ཀྱི་བསྐལ་བ་མང་པོར་བརྗོད་ཀྱང་བརྗོད་མི་ནུས་པ་ཡིན་ནོ། །དེ་ལྟར་རྣམ་མཁྱེན་བྱང་ཆུབ་བསྒྲུབ་པའི་ལམ་མཆོག་
འདི་ལ་སོ་སོའི་སྐྱེ་བོ་རྣམས་ཀྱིས་ཡིད་མི་ཆེས་པའི་སྒོ་ནས་ཡིད་གཉིས་ཐེ་ཚོམ་དང་སོམ་ཉི་མ་བྱེད་ཅིག ཅིའི་ཕྱིར་ན། ནམ་མཁའི་ཉི་ཟླ་ཐང་ལ་
ལྷུང་སྲིད་ཀྱང་། དྲང་སྲོང་བདེན་པར་སྨྲ་བས་རྫུན་གསུངས་མི་སྲིད་པའི་ཕྱིར་རོ། ། ༈ གཉིས་པ་ཕན་ཡོན་གྱི་སྒོ་ནས་སྨོན་ལམ་ཉིད་བསྔོ་བ་སྨོན་
ལམ་འདི་འཆང་བ་དང་བྲིས་པ་ཁ་ཏོན་བྱས་པ་དོན་ཡིད་ལ་བསམ་པ་རྣམས་བསྔོ་བ། མཆན། ལ་ལྔ་ལས། དང་པོ་ནི། འཇམ་དཔལ་དཔའ་བོས་ཇི་ལྟར་མཁྱེན་པ་དང་། །
ཀུན་ཏུ་བཟང་བོ་དེ་ཡང་དེ་བཞིན་ཏེ། །དེ་དག་ཀུན་གྱི་རྗེས་སུ་བདག་སློབ་ཕྱིར། །དགེ་བ་འདི་དག་ཐམས་ཅད་རབ་ཏུ་བསྔོ། །དེའང་སྤྱིར་བཟང་པོ་
སྤྱོད་པའི་སྨོན་ལམ་ཡོངས་རྫོགས་ཀྱི་དོན་ཚུར་བསྡུ་ན་ཚིགས་བཞི་འདིའི་ནང་དུ་འདུ་ཞེས་དབུ་མ་འཇུག་པའི་འགྲེལ་བ་ལས་གསུངས། དེའང་བྱང་
ཆུབ་སེམས་དཔའ་འཕགས་པ་འཇམ་དཔལ་དཔའ་བོ་དེ་ཉིད་ཀྱིས། ཇི་ལྟ་བ་དོན་དམ་བདེན་པའི་གནས་ལུགས་ཟབ་མོའི་དེ་ཁོ་ན་ཉིད་རྟོགས་
ཅིང་། ཇི་སྙེད་པ་ཀུན་རྫོབ་བདེན་པའི་ཆོས་རྣམས་སྐྱུ་རུ་ར་རློན་པ་ལག་མཐིལ་དུ་བཞག་པ་བཞིན་གསལ་ལ་མ་འདྲེས་པར་ཇི་ལྟར་མཁྱེན་པའི་སྒོ་
ནས། མཐའ་ཡས་པའི་སེམས་ཅན་ཐམས་ཅད་འཁོར་བ་སྤྱི་དང་བྱེ་བྲག་གི་སྡུག་བསྔལ་ལས་སྒྲོལ་བ་ལ་ཞུམ་པ་མེད་པའི་སྙིང་སྟོབས་ཆེན་པོའམ་
སེམས་དཔའ་བ་དང༌། བྱང་ཆུབ་སེམས་དཔའ་ཀུན་ཏུ་བཟང་པོ་དེ་ཡང་། འཕགས་པ་འཇལ་དཔལ་དབྱངས་དེ་ཁོ་ན་བཞིན་ཏེ་ཇི་ལྟ་ཇི་སྙེད་ཀྱི་
༄༅། །ཆོས་རྣམས་མཁྱེན་ཅིང་གཞན་དོན་ཁུར་ཁྱེར་གྱི་སྙིང་སྟོབས་འགྲན་ཟླ་དང་བྲལ་བ་ཡོད་པ་ཡིན། དེས་ན་འཕགས་པ་དེ་གཉིས་དང༌།
གཞན་བྱང་ཆུབ་སེམས་དཔའ་ཇི་སྙེད་ཅིག་བཞུགས་པ་དེ་དག་ཀུན་གྱི་རྗེས་སུ་བདག་ཀྱང་ཞུགས་ནས། དེ་དག་དང་འདྲ་བའི་སྙིང་སྟོབས་ཆེན་པོ་
བསྐྱེད་དེ་བྱང་ཆུབ་སེམས་དཔའི་ལམ་ལ་སློབ་པར་འདོད་པས་ན། བདག་གིས་བྱང་ཆུབ་མཆོག་ཏུ་སེམས་བསྐྱེད་ཅིང༌། རྒྱལ་སྲས་ཀྱི་སྤྱོད་པ་ལ་
བསླབས་ནས། སྨོན་ལམ་འདི་ལྟ་བུ་བཏབ་པ་ལས་བྱུང་བའི་དགེ་བ་འདི་དག་ཐམས་ཅད་ཀུན་རྫོབ་སེམས་བསྐྱེད་ཀྱིས་ཁམས་གསུམ་འཁོར་བ་
དོང་ནས་སྤྲུགས་པར་སྨོན་པ་དང་། དོན་དམ་སེམས་བསྐྱེད་ཀྱིས་འཁོར་གསུམ་ཡོངས་དག་ཆེན་པོར་རབ་ཏུ་བསྔོ་བར་བགྱིའོ། །
༈ གཉིས་པ་རྒྱལ་པའི་བསྔོ་བ་ལ་འཇུག་པའམ་སངས་རྒྱས་རྣམས་ཀྱིས་ཇི་ལྟར་སྨོན་པ་ལ་འཇུག་པ་ནི། དུས་གསུམ་གཤེགས་པའི་རྒྱལ་བ་ཐམས་།
ཅད་ཀྱིས། །བསྔོ་བ་གང་ལ་མཆོག་ཏུ་བསྔགས་པ་དེས། །བདག་གི་དགེ་བའི་རྩ་བ་འདི་ཀུན་ཀྱང་། །བཟང་བོ་སྤྱོད་ཕྱིར་རབ་ཏུ་བསྔོ་བར་བགྱི། །
དེའང་འདས་མ་འོངས་ད་ལྟ་སྟེ་དུས་གསུམ་གཤེགས་པའི་རྒྱལ་བ་རྫོགས་པའི་སངས་རྒྱས་དང༌། སྲས་བྱང་ཆུབ་སེམས་དཔའི་ཚོགས་དང་བཅས་
པ་ཐམས་ཅད་ཀྱིས། དགོངས་པཾ་གཅིག་དང་མགྲིན་གཅིག་གིས་བསྔོ་བ་གང་ལ་མཆོག་ཏུ་བསྔགས་པ་ནི། སྟོང་ཉིད་སྙིང་རྗེ་ཟུང་འཇུག་དང༌།
ཐབས་དང་ཤེས་རབ་ཟུང་དུ་འཇུག་པའི་སྒོ་ནས། འཁོར་གསུམ་འཛིན་པ་དང་བྲལ་བའི་བསྔོ་བ་བྱས་པ་དེས་གང་ཟག་བདག་གི་དགེ་བའི་རྩ་བ་
༄༅། །ཡང་ཡོངས་སུ་བསྐྱེད་པར་བྱས་ཤིང་ཁ་ཏོན་བཟླས་བརྗོད། ཕྱག་སྐོར་སྒྲིབ་སྦྱང༌། ཐོས་བསམ་སྒོམ་གསུམ། སྒྲུབ་པ་ཉམས་ལེན། ཐ་ན་བྱ་
རོག་ཞིག་ལ་ཟན་ཆང་བུ་གང་སྦྱིན་པའི་དགེ་རྩ་ཡན་ཆད་འདི་དག་ཀུན་ཀྱང་། འཕགས་པ་ཀུན་ཏུ་བཟང་པོ་མཆོག་གིས་སེམས་ཅན་ཐམས་ཅད་ཀྱི་
དོན་དུ་བྱང་ཆུབ་སེམས་དཔའི་སྤྱོད་པ་ཇི་ལྟར་སྤྱད་པ་ལྟར་དང་དུས་གསུམ་གྱི་སངས་རྒྱས་རྣམས་ཀྱིས་མགྲིན་གཅིག་ཏུ་བསྔོ་བ་གང་ལ་བསྔགས་པ་
ལྟར་དུ། བདག་གིས་ཀྱང་དེ་རྣམས་ཀྱི་རྗེས་སུ་འབྲངས་ཏེ། ནམ་མཁའི་མཐའ་ཀླས་པའི་སེམས་ཅན་ཐམས་ཅད་རྣམ་མཁྱེན་བླ་ན་མེད་པ་ཡང་དག་
པར་རྫོགས་པའི་སངས་རྒྱས་ཀྱི་གོ་འཕང་ཐོབ་པའི་ཕྱིར་དུ་དུས་གསུམ་གྱི་དགེ་རྩ་ཐམས་ཅད་རབ་ཏུ་བསྔོ་བར་བགྱིའོ། །
༈ གསུམ་པ་སྨོན་ལམ་གྱི་འབྲས་བུ་མངོན་དུ་གྱུར་བར་བསྔོ་བ་ནི། བདག་ནི་འཆི་བའི་དུས་བྱེད་གྱུར་པ་ན། །སྒྲིབ་པ་ཐམས་ཅད་དག་ནི་ཕྱིར་
བསལ་ཏེ། །མངོན་སུམ་སྣང་བ་མཐའ་ཡས་དེ་མཐོང་ནས། །བདེ་བ་ཅན་གྱི་ཞིང་དེར་རབ་ཏུ་འགྲོ། །དེར་སོང་ནས་ནི་སྨོན་ལམ་འདི་དག་ཀྱང༌། །
ཐམས་ཅད་མ་ལུས་མངོན་དུ་འགྱུར་བར་ཤོག །དེ་དག་མ་ལུས་བདག་གིས་ཡོངས་སུ་བཀང༌། །འཇིག་རྟེན་ཇི་སྲིད་སེམས་ཅན་ཕན་པར་བགྱི། ། 
དེའང་ནམ་ཞིག་བདག་ནི་འདུ་བ་རྣམ་བཞི་མ་སྙོམས་པ་ལ་བརྟེན་ནས་ནད་སོགས་ཀྱིས་གདུང་སྟེ་འབྱུང་བཞིའི་གཡར་ལུས་བོར་བ་ལ་ཕྱོགས་ཏེ་
འཆི་བའི་དུས་བྱེད་པར་གྱུར་ཏེ། ཕྱི་འབྱུང་བཞིའི་ཐིམ་རིམ་རྣམས་ཤར་བ་ན། བདག་གིས་ཐོག་མེད་ནས་བསགས་པའི་མཚམས་མེད་པ་ལྔ་དང་།
༄༅། །ཆོས་སྤང་པའི་ལས་སོགས་ཀྱི་ལྷག་མ་དང་། མདོར་ན་ལས་ཉོན་སྡིག་སྒྲིབ་བག་ཆགས་དང་བཅས་པ་སོགས་སྒྲིབ་པ་ཅི་བསགས་ཐམས་
ཅད། འཕགས་པ་བཟང་པོ་སྤྱོད་པའི་སྨོན་ལམ་འདི་ལ་བརྩོན་པའི་འབྲས་བུ་ལ་བརྟེན་ནས། དེ་དག་ནི་རྒྱང་རིང་དུ་དོར་བ་ལྟ་བུའི་ཕྱིར་བསལ་ཏེ།
འཆི་ཁ་དང་བར་དོ་གང་རུང་ལ་རང་སྣང་མངོན་སུམ་དུ་འོད་དཔག་མེད་དམ་སྤྲུལ་བའི་སངས་རྒྱས་སྣང་བ་མཐའ་ཡས་དང༌། འཁོར་བྱང་ཆུབ་
སེམས་དཔའི་དགེ་སློང་དཔག་ཏུ་མེད་པའི་ཆོས་གོས་རྣམ་གསུམ་གསོལ་ཏེ། གསེར་གྱི་མེ་ཏོག་ཚར་དུ་དངར་བ་ལྟར། ཞིང་སྐྱེལ་གྱི་བསུ་མར་བྱོན་
པ་དེ་དག་མཐོང་ནས་དེའི་ཚེ་ན་འོད་དཔག་མེད་ཀྱི་སྐུ་ཡི་ཞལ་མཐོང་། གསུང་གིས་དབྱུགས་དབྱུང༌། ཐུགས་བརྩེ་བ་ཆེན་པོས་དགོངས་ཏེ། ཀྱེ་
རིགས་ཀྱི་བུ་ཁྱོད་མ་སྐྲག་ཅིག་མ་འཇིགས་ཤིག ངེད་ཅག་ཁྱོད་བདེ་བ་ཅན་དུ་འགྲོ་བའི་བསུ་མ་ཡིན་ནོ་ཞེས་གསུངས་པ་དང༌། དེ་དག་དང་ལྷན་དུ་
སྐད་ཅིག་ལ་བདེ་བ་ཅན་གྱི་ཞིང་དེར་རབ་ཏུ་འགྲོའོ། །དེར་སོང་ནས་ནི་རིན་པོ་ཆེའི་མེ་ཏོག་པདྨའི་སྦུབས་སུ་ཡིད་ཀྱིས་རྫུས་པ་ཙམ་གྱིས་སྐད་
ཅིག་ཉིད་ལ་ལུས་ཀྱི་ཁོ་ལག་རྫོགས་ནས་མཚན་དཔེ་བཏགས་པ་བའི་བྱང་ཆུབ་སེམས་དཔའི་ལུས་མཆོག་རྙེད་དེ། མེ་ཏོག་པདྨོའི་ཁ་ཕྱེས་མ་ཐག་
མགོན་པོ་འོད་དཔག་མེད་ཀྱི་ཞལ་མཐོང་། དེ་མ་ཐག་ཏུ་མཐོང་སྤང་གི་སྒྲིབ་པ་དག་ནས་ས་དང་པོ་རབ་ཏུ་དགའ་བ་ཐོབ། དེ་ཐོབ་མ་ཐག་ཏུ་སྨོན་
ལམ་འབུམ་ཕྲག་བཅུ་གཉིས་ལ་སོགས་པ་ལ་འཇུག་ཐུབ་པས་ན། འཕགས་པ་བཟང་པོ་སྤྱོད་པའི་སྨོན་ལམ་འདིའི་ནང་དུ་སྨོན་ལམ་ཇི་སྙེད་ཅིག་
༄༅། །བཏབ་ཡོད་པ་འདི་དག་གི་འབྲས་བུ་མ་ལུས་པ་མངོན་དུ་གྱུར་ནས་ཀྱང་རང་དོན་ཆོས་སྐུ་མངོན་དུ་བྱས། ནམ་མཁའི་མཐའ་ཁྱབ་ཀྱི་འགྲོ་
བ་ཀུན་གྱི་དོན་ཐམས་ཅད་མ་ལུས་པ་མངོན་ཏུ་གྱུར་ཏེ་གཞན་དོན་གཟུགས་ཀྱི་སྐུ་ཡོངས་སུ་འགྲུབ་པར་ཤོག་ཅིག དེ་ལྟར་མངོན་དུ་གྱུར་ནས་སྨོན་
ལམ་དེ་དག་གི་དོན་མ་ལུས་པ་འདི་དག་གཞན་ལ་མི་ལྟོས་པར་བདག་ཉིད་གཅིག་པུ་འབའ་ཞིག་གིས སྨོན་དོན་ཐམས་ཅད་ཡོངས་སུ་བཀང་
བའམ་རྫོགས་པར་བྱེད་ནུས་པར་ཤོག་ཅིག དེ་ལྟར་བྱས་ནས་སྟོང་གསུམ་འཇིག་རྟེན་རབ་འབྱམས་མུ་མེད་པའམ། ཁམས་གསུམ་འཁོར་བ་འདི་
ཉིད་ཇི་སྲིད་མ་སྟོངས་ཀྱི་བར་དུ་སེམས་ཅན་ཐམས་ཅད་ལ་གནས་སྐབས་དང་མཐར་ཐུག་གི་ཕན་བདེ་ལ་མ་ལུས་པ་བདག་གཅིག་པུས་བསྒྲུབ་
པར་བགྱིའོ་ཞེས་སྨོན་པའོ། ། ༈ བཞི་བ་སངས་རྒྱས་ལས་དངོས་སུ་ལུང་བསྟན་ཐོབ་པར་བསྔོ་བའམ་སྨོན་པ་ནི། རྒྱལ་བའི་དཀྱིལ་འཁོར་བཟང་
ཞིང་དགའ་བ་དེར། །པདྨོ་དམ་པ་ཤིན་ཏུ་མཛེས་ལས་སྐྱེས། །སྣང་བ་མཐའ་ཡས་རྒྱལ་བའི་མངོན་སུམ་དུ། །ལུང་བསྟན་པ་ཡང་བདག་གིས་དེར་
ཐོབ་ཤོག །དེའང་བདུད་བཞིའི་གཡུལ་ལས་རྒྱལ་བའམ། མི་མཐུན་པའི་ཕྱོགས་ཐམས་ཅད་ལས་རྣམ་པར་རྒྱལ་བའི་མགོན་པོ་འོད་དཔག་ཏུ་མེད་
པའི་སྐུ་གསུང་ཐུགས་དང་མཁྱེན་བརྩེ་ནུས་པའི་རྫུ་འཕྲུལ་གྱི་བཀོད་པ་ལས་བྱུང་བའི་དཀྱིལ་འཁོར་ནི། སྣོད་བཅུད་རྣམ་པར་དག་པ་བདེ་བ་ཅན་
གྱི་ཞིང་ཁམས་དེ་ཉིད་ཡིན་ལ། དེ་ཡང་སྣོད་ཀྱི་འཇིག་རྟེན་ཀྱང་ས་གཞི་རིན་པོ་ཆེ་དང་། དཔག་བསམ་གྱི་ཤིང་དང་། ཡན་ལག་བརྒྱད་ལྡན་གྱི་ཆུ་
༄༅། །ཀླུང་། མཛེས་སྡུག་སྣ་ཚོགས་ཀྱི་མེ་ཏོག་ལ་སོགས་པའི་རྒྱན་བཀོད་པ་འདི་དག་ཤིན་ཏུ་བཟང་ཞིང་། བཅུད་ཀྱི་སེམས་ཅན་རྣམས་ཐེག་པ་
ཆེན་པོའི་ཆོས་ལ་ཅི་དགར་ལོངས་སྤྱོད་པས་ཉམས་དགའ་ཞིང་སྣང་བ་ཤིན་ཏུ་སྤྲོ་བའི་གནས་དེར། རིན་ཆེན་སྣ་བདུན་ལས་ཡོངས་སུ་གྲུབ་པའི་
ཕུན་སུམ་ཚོགས་པའི་མེ་ཏོག་པདྨོ། ཡོན་ཏན་དཔག་ཏུ་མེད་པ་དང་ལྡན་པའི་དམ་པ། གཟུགས་དང་ཁ་དོག་ཤིན་ཏུ་མཛེས་ཤིང་བལྟ་ན་སྡུག་པ་
ལས་བརྫུས་ཏེ་སྐྱེས། སྐྱེས་མ་ཐགཾ་ཏུ་སངས་རྒྱས་སྣང་བ་མཐའ་ཡས་སམ། རྒྱལ་བ་འོད་དཔག་ཏུ་མེད་པས་ཞལ་གྱི་དཀྱིལ་འཁོར་ལྟ་བས་ཆོག་མི་
ཤེས་པ་དེ་ཉིད་མངོན་སུམ་དུ་མཇལ་ནས། གསུང་གི་གདམས་ངག་མང་པོ་ལ་ཅི་དགར་ལོངས་སྤྱོད། ནམ་ཞིག་རང་ལ་ས་བརྒྱད་པ་ཐོབ་ནས་ལུང་
བསྟན་ཐོབ་པའི་དུས་ལ་བབས་ཚེ། མགོན་པོ་འོད་དཔག་མེད་པའི་ཕྱག་གཡས་པ་དེ་ཉིད་གླང་པོ་ཆེའི་སྣ་ཞགས་ལྟར་བརྐྱངས་པ་དེ་བདག་གི་མགོ་
ལ་བཞག་ནས། རིགས་ཀྱི་བུ་ཁྱོད་མ་འོངས་པ་ན་དུས་འདི་ཞེས་བྱ་བར། ཞིང་ཁམས་འདི་ལྟ་བུ་ཞིག་ཏུ་སངས་རྒྱས་འདི་འདྲ་བ་ཞིག་གི་ངོ་བོར་
སངས་རྒྱས་པར་འགྱུར་རོ་ཞེས་བྱང་ཆུབ་མཆོག་ཏུ་ལུང་བསྟན་པ་ཡང་བདག་གིས་གནས་དེར་ཐོབ་པར་ཤོག་ཅིག ༈ ལྔ་བ་ལུང་བསྟན་ཐོབ་ནས་
སེམས་ཅན་ལ་ཕན་པ་སྒྲུབ་པར་སྨོན་པ་ནི། དེར་ནི་བདག་གིས་ལུང་བསྟན་རབ་ཐོབ་ནས། །སྤྲུལ་པ་མང་པོ་བྱེ་བ་ཕྲག་བརྒྱ་ཡིས། །བློ་ཡི་སྟོབས་
ཀྱིས་ཕྱོགས་བཅུ་རྣམས་སུ་ཡང༌། །སེམས་ཅན་རྣམས་ལ་ཕན་པ་མང་པོ་བགྱི། །དེའང་ནུབ་ཕྱོགས་བདེ་བ་ཅན་གྱི་ཞིང་དེར་ནི་བདག་གིས་ལུང་།
༄༅། །བསྟན་དེ་ལྟ་བུ་རབ་ཏུ་ཐོབ་ནས། དེའི་སྐབས་སུ་རང་ལ་སྨོན་ལམ་དང༌། ཏིང་ངེ་འཛིན་དང་། རྫུ་འཕྲུལ་སོགས་ལ་དབང་འབྱོར་བའི་ཡོན་
ཏན་ཕུན་སུམ་ཚོགས་པ་མང་པོ་མངའ་བས་ན། རང་གིས་སྤྲུལ་པ་མང་པོ་བྱེ་བ་ཕྲག་བརྒྱ་ལ་སོགས་པ་མཐའ་ཡས་པ་སྤྲུལ་བ་ཡིས། རང་དོན་སྤྱི་
ཙམ་མེད་པར་གཞན་དོན་ཁོ་ན་ལ་དམིགས་པའི་བློ་སྟོབས་ཆེན་པོ་དང་ལྡན་པ་དང༌། ཐབས་དང་ཤེས་རབ་ཀྱི་ཕ་རོལ་ཏུ་ཕྱིན་པ་ཡི་སྟོབས་ཀྱིས་
ཕྱོགས་བཅུའི་འཇིག་རྟེན་ཁམས་ཇི་སྙེད་ཅིག་ཡོད་པ་རྣམས་སུ་ཡང་མཐའ་ཡས་པའི་སེམས་ཅན་རྣམས་ལ་འཁོར་བ་སྤྱི་དང་བྱེ་བྲག་གི་སྡུག་
བསྔལ་ལསཾ་བསྒྲལ་ཏེ་རྣམ་མཁྱེན་བླ་ན་མེད་པ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་མ་ཐོབ་ཀྱི་བར་དུ། གང་ལ་གང་
འདུལ་དེ་ལ་དེ་སྟོན་གྱི་སྒོ་ནས་རྟག་ཁྱབ་ལྷུན་གྲུབ་ཀྱི་མཛད་པ། འཁོར་བ་མ་སྟོང་གི་བར་དུ་ཕན་པ་མང་པོ་བགྱི་བར་ཤོག་ཅིག་ཅེས་བསྔོ་བའོ། །
༈ ཞར་བྱུང་ཁ་སྐོང་དུ་སྨོན་པ་ལ་གཉིས། བཟང་སྤྱོད་སྨོན་ལམ་འདི་བཏོན་པའི་དགེ་རྩ་བསྔོ་བ་དང༌། སྨོན་ལམ་གྱི་འབྲས་བུ་གཞན་ལ་བསྔོ་བ་
གཉིས་ལས། དང་པོ་ནི། བཟང་བོ་སྤྱོད་པའི་སྨོན་ལམ་བཏོན་པ་ཡི། །དགེ་བ་ཅུང་ཟད་དག་གིས་ཅི་བསགས་པ། །དེས་ནི་འགྲོ་བའི་སྨོན་ལམ་
དགེ་བ་རྣམས། །སྐད་ཅིག་གཅིག་གིས་ཐམས་ཅད་འབྱོར་བར་ཤོག །དེའང་བཟང་པོ་སྤྱོད་པའི་སྨོན་ལམ་འདིའི་དོན་ཡིད་ལ་བྱས་ཏེ་རང་གི་ངག་
ནས་བཏོན་པ་དང༌། གཞན་ལ་དེ་བཞིན་འདོན་དུ་བཅུག་པ་ཡི། དགེ་བ་འདིས་མཚོན་ཏེ་དགེ་བའི་རྩ་བ། ཐ་ན་ཉམ་ཐག་པའི་འབུ་སྲིན་གཅིག་ལ་།
༄༅། །ཟས་ཁམ་གང་སྦྱིན་པའི་དགེ་བ་ལྟ་བུའི་དགེ་བའི་རྩ་བ་ཅུང་ཟད་ཙམ་ཡན་ཆད་བདག་གིས་ཅི་བསགས་པ་དེ་དག་བསྔོ་བའི་ཡུལ་ནི། འགྲོ་
བ་ནམ་མཁའ་དང་མཉམ་པའི་སེམས་ཅན་ཐམས་ཅད་རང་རང་སོ་སོས་སྨོན་ལམ་དགེ་བ་སྟེ་ལེགས་པའི་ཕྱོགས་སུ་གང་བཏབ་པ་འདི་རྣམས་ཀྱི་
སྨོན་འབྲས་དེ། ཡུན་རིང་པོར་སྒུག་མི་དགོས་པར་སྐད་ཅིག་གཅིག་གིས་འབད་བརྩོན་མེད་པར་འགྲོ་བ་དེ་དག་ཐམས་ཅད་རང་རང་གི་རྒྱུད་ལ་
འབྱོར་ཅིང་ཐོབ་པའི་རྒྱུ་རུ་འགྱུར་བར་ཤོག་ཅིག ༈ གཉིས་པ་ནི། གང་ཡང་བཟང་བོ་སྤྱོད་པ་འདི་བསྔོས་པས། །བསོད་ནམས་མཐའ་ཡས་དམ་པ་
གང་ཐོབ་དེས། །འགྲོ་བ་སྡུག་བསྔལ་ཆུ་བོར་བྱིང་བ་རྣམས། །འོད་དཔག་མེད་པའི་གནས་རབ་ཐོབ་པར་ཤོག །དེའང་འཕགས་པ་བཟང་པོ་སྤྱོད་
པའི་སྨོན་ལམ་འདི་དག་གང་གིས་བཏོན་ཞིང་དོན་ལ་བསམ་པ་དང༌། དེའི་སྤྱོད་པ་ལ་བསླབ་པར་བྱས་པའི་དགེ་རྩ་དང་བཅས་པ་བླ་མེད་རྫོགས་
པའི་སངས་རྒྱས་ཀྱི་གོ་འཕང་ཐོབ་པའི་ཆེད་དུ་བསྔོ་བར་བྱས་པ་ཡི། བསོད་ནམས་དང་ཡོན་ཏན་ནི་གོང་དུ་བཤད་པ་བཞིན་བསྐལ་པའི་བར་དུ་
བརྗོད་ཀྱང་ཟད་མི་ཤེས་པ་ནམ་མཁའ་ལྟར་མཐའ་ཡས་པ་ལྟ་བུའི་དགེ་རྩ་དེ་ནི་དམ་པའམ་མཆོག་ཏུ་གྱུར་བ་གང་ཐོབ་པར་འགྱུར་བ་དེས། དགེ་
རྩ་དེ་གང་ལ་བསྔོ་ན། སྤྱིར་འགྲོ་བ་རིགས་དྲུག་གི་སེམས་ཅན་ལས་ཉོན་གྱི་སྡུག་བསྔལ་ཆེན་པོའི་ཆུ་བོར་བྱིང་བ་རྣམས་དང་། སྒས་སུ་དམྱལ་བ་
ཚ་གྲང་། ཡི་དྭགས་བཀྲེས་སྐོམ། དུད་འགྲོ་བླུན་རྨོངས་ཏེ་ངན་སོང་གསུམ་ན་བཟོད་མེད་སྡུག་བསྔལ་ཁྲི་མུན་དྲག་པོས་གདུང་བའི་མགོན་སྐྱབས་
༄༅། །དང་བྲལ་ནས་ཉམ་ཐག་པར་གྱུར་པ་དེ་དག་རིགས་དྲུག་སོ་སོའི་ལས་སྣང་སྡུག་བསྔལ་བག་ཆགས་ཐམས་ཅད་དང་བྲལ་ཞིང་། མགོན་པོ་
འོད་དཔག་མེད་ཀྱི་ཐུགས་རྗེ་ལྕགས་ཀྱུས་དྲངས་ཏེ། སྣོད་བཅུད་རྣམ་པར་དག་པའི་ཞིང་ནུབ་ཕྱོགས་བདེ་བ་ཅན་གྱི་གནས་རབ་དེ་རུ་སྐྱེས་ནས། །
ས་དང་ལམ་གྱི་བགྲོད་པ་མཐར་ཕྱིན་ཏེ། ནམ་ཞིག་བླ་ན་མེད་པ་རྫོགས་པའི་སངས་རྒྱས་ཀྱིས་གོ་འཕང་ཐོབ་པར་ཤོག་ཅིག ༈ གསུམ་པ་ལོ་ཙཱ་བ་
བེ་རོ་ཙ་ནའི་འགྱུར་སྨོན་ནི། སྨོན་ལམ་རྒྱལ་པོ་འདི་དག་མཆོག་གི་གཙོ། །མཐའ་ཡས་འགྲོ་བ་ཀུན་ལ་ཕན་བྱེད་ཅིང༌། །ཀུན་ཏུ་བཟང་བོས་བརྒྱན་
པའི་གཞུང་གྲུབ་སྟེ། །ངན་སོང་གནས་རྣམས་མ་ལུས་སྟོངས་པར་ཤོག །དེའང་འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོ་འདི་དག་གི་
སྨོན་འབྲས་མཆོག་གི་གཙོ་བོ་གང་ཡིན་ན། བླ་ན་མེད་པའི་རྫོགས་པའི་སངས་རྒྱས་ཀྱི་གོ་འཕང་དེ་ཉིད་ཡིན་པས་ན། དམིགས་པ་རྒྱ་ཆེ་བ་ཕྱོགས་
དང་རིས་སུ་མ་ཆད་པའི་ནམ་མཁའ་མཐའ་ཡས་པའི་འགྲོ་བ་སེམས་ཅན་ཀུན་ལ་དམིགས་ཤིང་རྣམ་པ་རྒྱ་ཆེ་བ་སེམས་ཅན་ཐམས་ཅད་གནས་
སྐབས་ཀྱི་བདེ་བ་ལྷ་མིའི་རྟེན་བཟང་རིམ་གྱིས་བརྒྱུད་དེ། མཐར་ཐུག་གི་ཕན་པ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱེད་ཅིང་། བྱང་
ཆུབ་སེམས་དཔའ་འཕགས་པ་ཀུན་ཏུ་བཟང་པོའི་བྱང་ཆུབ་ཀྱི་སྤྱོད་ཕྱོགས་རྒྱ་མཚོ་ལྟ་བུ་ལ་འཇུག་ཚུལ། སྨོན་ལམ་གྱི་ཚིག་ཟབ་རྒྱས་ཀྱིས་མཛེས་
པར་བརྒྱན་པའི་གཞུང་འདི་ལས་ཇི་སྐད་གསུངས་པ་ཐམས་ཅད་ཀྱི་སྨོན་དོན་མཐའ་དག་འབད་མེད་དུ་གྲུབ་པར་གྱུར་བ་སྟེ། དེའི་འབྲས་བུ་ལ་
༄༅། །བརྟེན་ནས་ཕྱོགས་བཅུའི་ཞིང་ཀུན་གྱི་ངན་སོང་གི་གནས་རྣམས་མ་ལུས་པ་ཐམས་ཅད་དོང་ནས་སྤྲུགས་ཏེ་སྟོང་བར་ཤོག་ཅིག ༈ མཇུག་
བྱང་ནི། འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོ་རྫོགས་སོ། ། སྨྲས་པ། འདིར་འབད་དགེ་བས་མཁའི་མཉམ་སེམས་ཅན་དང༌། །
ཁྱད་པར་ངན་སོང་གསུམ་གྱི་འགྲོ་བ་ཀུན། །ཞིང་མཆོག་བདེ་བ་ཅན་དེར་རབ་བགྲོད་ནས། །བླ་མེད་རྫོགས་བྱང་འབྲས་བུ་མངོན་འགྱུར་ཤོག །
ཅེས་པའང་ཆོས་སྡེ་ཆེན་པོ་སྟག་ལུང་དགོན་ཀ་དག་སྤྲོས་བྲལ་གླིང་ནས་རྨོངས་པ་བསྟན་མིང་པས་རང་དང་སྐལ་མཉམ་གྱི་བླུན་རྨོངས་ཁྱིམ་པ་བ་རྣམས་ལ་དགེ་བསྐུལ་དུ་ཕན་པར་སེམས་ནས་གྲོང་ཚིག་
གིས་བྲིས་པ། འདིའང་མཐའ་ཡས་པའི་སེམས་ཅན་ཐམས་ཅད་སངས་རྒྱས་ཐོབ་པའི་རྒྱུར་གྱུར་ཅིག དགེ་འོ། །དགེའོ། །དགེའོ། ། ། །
༄༅། །འཇམ་དཔལ་རྫོགས་པ་ཆེན་པོའི་སྨོན་ལམ་གྱི་ཟིན་བྲིས་ཀུན་གྲོལ་ཐིག་ལེ་ཉག་གཅིག་ཅེས་བྱ་བ་བཞུགས་སོ། །
༄༅། །བླ་མ་དང་དབྱེར་མེད་པའི་འཇམ་པའི་དབྱངས་ལ་ཕྱག་འཚལ་ལོ། །འོ་ན་ནམ་མཁའ་དང་མཉམ་
པའི་སེམས་ཅན་ཐམས་ཅད་ཀྱི་དོན་དུ། ཕན་བདེ་བླ་ན་མེད་པ་ཟུང་འཇུག་སྐུ་བཞི་ཡེ་ཤེས་ལྔའི་བདག་ཉིད།
ཁྱབ་བདག་གདོད་མའི་མགོན་པོ་དཔལ་ཀུན་ཏུ་བཟང་པོའི་གོ་འཕང་ཚེ་འདི་ཉིད་ལ་བསྒྲུབ་པར་བྱ་སྙམ་པའི་
བསམ་པ་བྱང་ཆུབ་མཆོག་ཏུ་ཐུགས་བསྐྱེད་པ་དང་བཅས་པའི་སྒོ་ནས་གསན་འཚལ། དེ་ལ་གང་གསན་པར་
༄༅། །བྱ་བའི་ཆོས་ནི། དུས་གསུམ་རྒྱལ་བ་ཀུན་གྱི་མཁྱེན་རབ་ཀྱི་དབང་ཕྱུག་དཔལ་མགོན་འཕགས་པ་འཇམ་དཔལ་དབྱངས་དེ་ཉིད་
འཇིག་རྟེན་མི་ཡི་རོལ་གར་དུ་སྣང་བ། ༧ ཀུན་མཁྱེན་བླ་མ་མི་ཕམ་རིན་པོ་ཆེ་འཇམ་དཔལ་དགྱེས་པའི་རྡོ་རྗེའམ་འོད་གསལ་རིག་པའི་རྡོ་རྗེ་
ཞེས་བྱ་བའི་ཞལ་སྔ་ནས་མཛད་པའི་འཇམ་དཔལ་རྫོགས་པ་ཆེན་པོའི་སྨོན་ལམ་ཡིད་བཞིན་གྱི་ནོར་བུ་ལྟ་བུ་འདི་ཉིད་འཆད་པར་བྱེད་པ་ལ།
ཐོག་མར་དགེ་བ་ཀླད་ཀྱི་དོན། བར་དུ་དགེ་བ་གཞུང་གི་དོན། ཐ་མར་དགེ་བ་མཇུག་གི་དོན་ནོ། །དང་པོ་ལ་གཞུང་གི་བརྗོད་བྱའི་ལུས་
ཡོངས་སུ་རྫོགས་པའི་མཚན་བསྟན་པ། སྤངས་རྟོགས་ཡོན་ཏན་འབྱུང་བའི་མཐུན་རྐྱེན་རིག་སྟོང་དབྱེར་མེད་ཀྱི་ལྷག་པའི་ལྷ་ལ་རང་ངོ་ཤེས་པས་
ཕྱག་འཚལ་བ་གཉིས་སོ། །དང་པོ་ནི། འཇམ་དཔལ་རྫོགས་པ་ཆེན་པོའི་གཞི་ལམ་འབྲས་གསུམ་དབྱེར་མེད་པའི་དོན་ལ་སྨོན་པ་རིག་སྟོང་རྡོ་རྗེའི་
རང་གདངས་ཞེས་བྱ་བ་བཞུགས། ཞེས་པས་བསྟན། སྤྱིར་ས་བཅད་ཀྱི་དོན་ཡང་བླ་མ་མི་ཕམ་པས། ས་བཅད་ཕལ་ཆེར་རྩིས་གྲངས་ཙམ་དུ་ཟད།། 
ལ་ལ་གཞུང་གི་སྙིང་པོ་འདྲ་བའང་ཡོད། །ཅེས་འདིར་ནི་གཞུང་གི་སྙིང་པོའི་དོན་ཕལ་ཆེར་ས་བཅད་ཀྱིས་སྟོན་ནུས་པ་དང་། ཁྱད་པར་དུ་གཞུང་
འདིའི་དོན་ཡོངས་རྫོགས་མཚན་དོན་གྱིས་སྟོན་ནུས་ཏེ། འཇལ་དཔལ་ཞེས་པའི་ཚིག་འདིས་འོད་གསལ་རྫོགས་པ་ཆེན་པོའི་ཀ་དག་ཁྲེགས་ཆོད་།
༄༅། །དང༌། ལྷུན་གྲུབ་ཐོད་རྒལ་གཉིས་ཀྱི་དོན་སྟོན་ཏེ། སྔགས་སྨོན་ལས། ཁྲེགས་ཆོད་ལྟ་བས་སྲིད་ཁུང་གདར་ཤ་བཅད། །ཐོད་རྒལ་བསྒོམས་
པས་འབྲས་བུ་རྩལ་རྫོགས་ཏེ། །ཞེས་གསུངས་པ་ལྟར། ཁྲེགས་ཆོད་ཀྱི་སྐབས་སུ་རིག་པ་གཅིག་གི་ཀློང་དུ་སྲིད་གསུམ་འཁྲུལ་བའི་སྣང་བ། ལས་
དང་ཉོན་མོངས་པའི་དྲི་མ་ཐམས་ཅད་མ་སྤངས་རང་སར་གྲོལ་བས་ན་འཇམ་དང་། ཐོད་རྒལ་སྐབས་སུ། བཞུགས་སྟངས་གསུམ་དང་། གཟིགས་
སྟངས་གསུམ། སྒོ་ཡུལ་རླུང་རིག་གི་གནད་ལ་བརྟེན་ནས་ཡེ་ནས་རང་ལ་རང་ཆས་ཀྱི་ཚུལ་དུ་བཞུགས་པའི་སྐུ་དང་ཡེ་ཤེས་ཀྱི་ཡོན་ཏན་ཐམས་ཅད་
རང་གནས་ལྷུན་གྲུབ་ཆེན་པོར་ཡོངས་སུ་གསལ་བར་བྱེད་པའི་དཔལ་དང་ལྡན་པས་ན་དཔལ་དང་། སྤྱིར་ན་འཇམ་པ་སྤངས་བའི་དོན་དང་།དཔལ་
ཞེས་པ་རྟོགས་པའི་དོན་ལ་གོ་དགོས་སོ། །རྫོགས་པ་ཆེན་པོ་ནི་དེ་ལྟ་བུའི་ཁྲེགས་ཐོད་གཉིས་ལ་བརྟེན་ནས་འབྲས་བུ་སྐུ་བཞི་ཡེ་ཤེས་ལྔའི་བདག་
ཉིད། ཟུང་འཇུག་གདོད་མའི་མགོན་པོའི་གོ་འཕང་མངོན་དུ་བྱས་པ་དེའོ། །ཡང་ན་གསང་སྔགས་ཀྱི་ལམ་ཐམས་ཅད་བསྐྱེད་རྫོགས་གཉིས་སུ་འདུ་
སྟེ། ཐབས་བསྐྱེད་རིམ་རྩོལ་བཅས་དང་། ཤེས་རབ་རྫོགས་རིམ་རྩོལ་མེད་དོ། །ཤེས་རབ་རྫོགས་པའི་རིམ་པ་འདི་ལའང་རྫོགས་རིམ་ཙམ་དང༌། །
རྫོགས་རིམ་ཆེན་པོ་གཉིས་སོ། །དང་པོ་ནི། བསྐྱེད་རིམ་ལྟ་བུའི་རྩོལ་བ་ཆེན་པོ་མི་དགོས་ཀྱང་རྩ་རླུང་ཐིག་ལེའི་གནད་ལ་ཅུང་ཟད་བརྟེན་དགོས་
པ་དེའོ། །འདིར་བསྟན་བྱ་རྫོགས་རིམ་ཆེན་པོ་ནི། ཅོག་བཞག་བཞི་ལ་བརྟེན་ནས་རྩོལ་བ་མེད་པར་རང་གནས་ཀྱི་ཡེ་ཤེས་མངོན་དུ་བྱེད་པའོ། །
༄༅། །འགྲེལ་ཚུལ་གཅིག་ནི། མངའ་རིས་པཎྜི་ཏས། རྫོགས་པ་ཆེན་པོ་ཡེ་ཤེས་སྤྱི་ཡི་གཟུགས། །ཞེས་པ་ལྟར། འཁོར་འདས་སྣང་བཏགས་ཀྱི་
ཆོས་ཐམས་ཅད་གཞི་དང་ལམ་དང་ཁྱད་པར་དུ་འབྲས་ཆོས་ཉེར་ལྔ་སོགས་འབྲས་བུའི་ཆོས་རྒྱ་མཚོ་ལྟ་བུའི་ཚོགས་རྣམས་རིག་སྟོང་ཐིག་ལེ་ཉག་
གཅིག་གི་ཀློང་དུ་འུབ་ཀྱིས་ཆུབ་ཅིང་ཡོངས་སུ་འདུ་བ་དང་། དེ་འདྲའི་ཡེ་ཤེས་དེ་ཡེ་ཤེས་ཐམས་ཅད་ཀྱི་སྤྱི་གཟུགས་སམ་སྤྱི་ཆིངས་ཡིན་པས་ན།
དེ་ལ་རྫོགས་པ་ཆེན་པོ་ཞེས་ཟེར། མདོར་ན་གཞི་ཕུང་ཁམས་སྐྱེ་མཆེད་ཐམས་ཅད་རིག་པའི་ཀློང་དུ་རྫོགས། ལམ་བསྐྱེད་པ་རྫོགས་པའི་ཆོས་
ཐམས་ཅད་རིག་པའི་ཀློང་དུ་རྫོགས། འབྲས་བུ་སྐུ་དང་ཡེ་ཤེས་ཐམས་ཅད་རིག་པ་གཅིག་གི་ཀློང་དུ་རྫོགས་པས་ན་རྫོགས་པ་དང་། འདི་ནི་ཆོས་
ཐམས་ཅད་ཀྱི་མདོ་གཅིག་ཏུ་བསྡུས། གནད་གཅིག་ཏུ་ཚང་། སྙིང་པོ་གཅིག་ཏུ་དྲིལ་བ། འདི་ལས་ལྷག་པའི་ཁྱད་པར་གྱི་ཆོས་ཞིག་མེད་པས་ན་
ཆེན་པོའོ། །འདི་ནི་ཡེ་ཤེས་ཐམས་ཅད་ཀྱི་སྤྲོ་གཞི་ཡིན་གསུངས། འཇམ་དབྱངས་མཁྱེན་བརྩེའི་ཞལ་ནས། རྫོགས་པ་ཆེན་པོ་ཟེར་བ་དེ། སྣོད་སྐྱེ་
མོ་ཆེན་པོ་ཞིག་གི་ནང་དུ་བཅུད་ས་རྡོ་རི་བྲག་བླུག་པ་ལྟ་བུ་ཞིག་ལ་གོ་མི་རུང་། རྫོགས་པ་ཆེན་པོ་ཞེས་འཁོར་འདས་ཡོངས་ལ་ཁྱབ་བྱེད་ཅིག་དང་།
འཁོར་འདས་ཀྱི་སྣང་བ་ཞེས་ཁྱབ་བྱ་ཞིག་ཡོད་པར་སེམས་ན་གོ་དོན་འཆུགས་སོང་། དེས་ན་ད་ལྟ་དག་དང་མ་དག་གི་སྣང་བ་གང་སྣང་ཐམས་ཅད་
གྲ་མ་ཉམས། མདོག་མ་བརྗེས། སྤུ་མ་བསྣོག་པར་རང་ས་ནས་རིག་པ་ཐིག་ལེ་ཉག་གཅིག་འབའ་ཞིག་ཏུ་རྟོགས་ན་རྫོགས་པ་ཆེན་པོའི་གོ་དོན་
༄༅། །ཡིན་གསུངས། གཞན་ཡང་སེམས་ཀྱི་རང་བཞིན་སྐུ་གསུམ་འདུ་འབྲལ་མེད་པ་དེ་ལ་རིག་སྟོང་འཇམ་དཔལ་རྫོགས་པ་ཆེན་པོ་བརྗོད་
ནའང་ཆོག བླ་མ་ལ་ལ་ཞིག་གིས། སྙིང་ག་ཆོས་ཀྱི་འཁོར་ལོ་ན། སྐྱེ་མེད་དོན་གྱི་བླ་མ། རང་བྱུང་རིག་པའི་ཡེ་ཤེས། དུས་གསུམ་རྒྱལ་བ་ཡོངས་
ཀྱི་ཐུགས་ཡེ་ཤེས་ཆེན་པོ་དང་དབྱེར་མེད་པའི་རང་རིག་ཡེ་ཤེས་བཞུགས་ཡོད་པ་དེ། ད་ལྟ་བླ་མའི་མན་ངག་གིས་སད་པར་བྱས་ཏེ་དེའི་ངང་མངོན་
དུ་གྱུར་བ་དེ་ལ་ཡང་འཇམ་དཔལ་རྫོགས་པ་ཆེན་པོ་ཞེས་བརྗོད་ན་ཆོག་གསུངས། དེ་བཞིན་དུ་གཡུ་ཁོག་བྱ་བྲལ་བས་ཆོས་སྐུ་གཞིར་གནས་ཀྱི་
རིག་པ་འདས་པའི་སངས་རྒྱས་ཐམས་ཅད་ཀྱི་གཤེགས་ཤུལ། མ་འོངས་པའི་སངས་རྒྱས་ཐམས་ཅད་ཀྱི་བསྒྲུབ་གཞི། ད་ལྟའི་སངས་རྒྱས་ཐམས་
ཅད་ཀྱི་དགོངས་པ་དང་གཉིས་སུ་མེད་པའི་རང་བྱུང་རིག་པའི་ཡེ་ཤེས་དེ་ལའང་རྫོགས་པ་ཆེན་པོ་ཞེས་བརྗོད་ཆོག་གསུངས། གཞན་ཡང་བཞི་ཆ་
གསུམ་བྲལ་གྱི་ཡེ་ཤེས་ལ་མཚོན་ན། ཆ་དང་པོ་འདས་པའི་རྟོག་པ་འགགས་ནས་མེད། ཆ་གཉིས་པ་མ་འོངས་པའི་རྟོག་པ་མ་སྐྱེས་ནས་མེད། ཆ་
གསུམ་པ་ད་ལྟའི་རྟོག་པ་རང་ཡལ་དུ་སོང་ནས་མེད། ཆ་བཞི་བའི་སྟེང་དུ་སྟོང་གསལ་འགག་མེད་ཀྱི་རིག་ཆ་རྗེན་པར་ཤར་བ་དེ་ལ་ཟེར་ཆོག་
གསུངས། ད་དུང་ཆེ་བཤད་བྱས་ན། སྲིད་གསུམ་ཀ་དག་གི་ལྟ་བ། ཁམས་གསུམ་ཡེ་གྲོལ་གྱི་སྒོམ་པ། ཕྱོགས་ལས་རྣམ་རྒྱལ་གྱི་སྤྱོད་པ། སྐུ་བཞི་
རང་གནས་ཀྱི་འབྲས་བུ་ཞེས། ལྟ་སྒོམ་སྤྱོད་འབྲས་ཀྱི་སྙིང་པོ་འདི་ལ་འཇམ་དཔལ་རྫོགས་པ་ཆེན་པོ་ཞེས་བརྗོད་དོ། །གཞན་ཡང་འཇམ་ཞེས་པས་
༄༅། །གཞི་ཁྲེགས་ཆོད་དང༌། དཔལ་ཞེས་པས་ལམ་ཐོད་རྒལ་བསྟན། རྫོགས་པ་ཆེན་པོ་ཞེས་པས་དེ་གཉིས་ཀྱི་འབྲས་བུ་བསྟན་པ་ཡིན་ཞེས་
མཁན་ཆེན་འཇིགས་མེད་ཕུན་ཚོགས་ཀྱི་ཞལ་རྒྱུན་ནོ། །གཞི་ལམ་འབྲས་གསུམ་དབྱེར་མེད་པའི་དོན་ལ་སྨོན་པ་ཞེས་པའི་དོན་ནི། གཞི་རིག་
ཁམས་བདེ་བར་གཤེགས་པ། སྤྲོས་པའི་མཐའ་ཐམས་ཅད་བྲལ་བའམ། རྒྱ་ཆད་ཕྱོགས་ལྷུང་དང་བྲལ་བའི་ཆོས་ཉིད་སྲིད་ཞི་ཀུན་ཁྱབ་ཀྱི་ཡེ་ཤེས་
དེ་ལ་གཞི་ཟེར། དེ་ནི་ཁྲེགས་ཆོད་ལྟ་བའི་དངོས་གཞི་ཡིན། ཁྲེགས་ཆོད་ཅེས་པའི་སྒྲ་དོན་ཡང་། སྣ་ཚོགས་འཆར་བའི་རྟོག་ཚོགས་ཐམས་ཅད་
རིག་པའི་དབྱིངས་སུ་ཁྲིགས་སེ་གཅོད་པའམ་ཁྲེགས་སེར་གཅོད་པས་ན། མི་ཕམ་རིན་པོ་ཆེའི་ལྟ་བའི་ཉམས་མགུར་སྒྲ་སྙན་སྤྲིན་གྱི་རོལ་མོ་ལས། །
གང་ཤར་ཁྲེགས་ཆོད་ཀྱི་ཤེས་རབ་རལ་གྲི། ཐད་ཀ་ཁོལ་བྱུང་གི་སེམས་ལ་བཏབ་པས། །དེ་ཡིན་འདི་མིན་གྱི་ངོས་བཟུང་བྲལ་ཙམ། །ངོ་བོ་སྐྱོང་
རྒྱུ་དེ་ཨེ་ཡིན་སྙམ་མོ། །ཞེས་སོ། །དེ་ལྟར་རྟོག་ཚོགས་ཁྲིག་གེར་བཅད་པའི་ཤུལ་ན་རིག་པ་རང་བྱུང་གི་ཡེ་ཤེས་བཟོ་བཅོས་དང་བྲལ་བ་རྗེན་ལ་
བུད་དེ། མངོན་དུ་གྱུར་བ་དེ་ཉིད་ཁྲེགས་ཆོད་ཀྱི་གཞི་ལྟ་བ་གཏན་ལ་ཕབ་པའི་དོན་ཡིན། ལམ་ནི་དེ་འདྲའི་རིག་ཁམས་བདེ་གཤེགས་སྙིང་པོ་
སེམས་ཅན་ཀུན་གྱི་རྒྱུད་ལ་ཡོད་པ་དེ། ད་ལྟ་བླ་མའི་མན་ངག་གིས་སད་པར་བྱས་ཏེ་མངོན་དུ་གྱུར་བྱེད་ཀ་དག་ཁྲེགས་ཆོད་དང་། ཁྱད་པར་དུ་
ལྷུན་གྲུབ་ཐོད་རྒལ་གྱི་ལམ་གཟིགས་སྟངས་དང་བཞུགས་སྟངས། སྒོ་ཡུལ་རླུང་རིག་གི་མན་ངག་ལ་བརྟེན་པ་ནི་ལམ་སྒོམ་པ་དང་། འབྲས་བུ་ནི་
༄༅། །ད་ལྟ་ཁྲེགས་ཐོད་གཉིས་ཀྱིས་ལམ་ལ་བརྟེན་ནས་ལུང་ལས་མ་བྱུང་བའི་མན་ངག སེམས་ལས་མ་བྱུང་བའི་སངས་རྒྱས། རྒྱུ་ལས་མ་བྱུང་
པའི་འབྲས་བུ་མངོན་དུ་གྱུར་ཅིང༌། མཐར་མཁྱེན་གཉིས་ཀྱི་ཡེ་ཤེས་རྩོལ་མེད་དུ་རྒྱས་ཏེ་སྐུ་བཞི་ཡེ་ཤེས་ལྔ་ལྡན་ཟུང་འཇུག་རྒྱལ་བ་རྡོ་རྗེ་འཆང་
ཆེན་པོའི་གོ་འཕང་མངོན་དུ་བྱས་པ་དེ་ལ་འབྲས་བུ་ཟེར། མདོར་ན་གཞི་ལམ་འབྲས་གསུམ་དབྱེར་མེད་པའི་དོན་ལ་སྨོན་པ་ཞེས་པ་ནི་རྫོགས་པ་
ཆེན་པོའི་ཐུན་མོང་མ་ཡིན་པའི་ཁྱད་ཆོས་ཡིན། དེ་མིན་མདོ་ལྟར་ན་སེམས་ཅན་སངས་རྒྱས་རྒྱུ་རུ་འདོད་ཅེས། སེམས་སྒྲིབ་གཉིས་ཀྱིས་བཅིངས་
བའི་གང་ཟག་ཅིག་གིས། རྒྱུ་ཚོགས་གཉིས་བསགས། ལམ་སྒྲིབ་གཉིས་སྦྱངས། འབྲས་བུ་རྣམ་མཁྱེན་སངས་རྒྱས་ཀྱི་གོ་འཕང་ཐོབ་ཚེ། གཟོད་
སེམས་མ་ཡིན་པའི་སངས་རྒྱས་གསར་བ་ཞིག་རང་རྒྱུད་ལ་ཐོབ་པར་འདོད་པ་ཡིན། གསང་སྔགས་རྡོ་རྗེ་ཐེག་པ་སྤྱི་ལྟར་ན།སེམས་ཅན་སངས་
རྒྱས་ཉིད་དུ་འདོད། ཅེས་པ་དེ་སྣོད་བཅུད་དག་པ་རབ་འབྱམས་ཡིན་ཀྱང༌། དེ་ཡིན་པ་ལ་ཡིན་པར་མ་ཤེས་པའི་དབང་གིས་ངོས་མ་ཟིན་པར་མ་
དག་པའི་སྣང་བ་ལྟར་བཟུང་སྟེ་འཁྲུལ་ནས་འཁོར་བར་འཁྱམས་པ་ཡིན་ཟེར་ནའང༌། རྫོགས་ཆེན་རང་ལུགས་ལ་ངོས་ཟིན་ཀྱང་སངས་རྒྱས། མ་
ཟིན་ཀྱང་སངས་རྒྱས་ཡིན། རྒྱལ་བོའི་བུ་དྭ་ཕྲུག་དེ་ངོས་ཟིན་མ་ཟིན་གང་ལྟར་ཡང་རྒྱལ་པོའི་བུ་ཡིན་པ་བཞིན། སངས་རྒྱས་འབའ་ཞིག་མ་
གཏོགས་སེམས་ཅན་ཟེར་རྒྱུ་ཞིག་མེད། ད་ལྟའི་ས་རྡོ་རི་བྲག་འདི་དག་ངོས་ཟིན་ཀྱང་རིག་པ་ཡིན། མ་ཟིན་ཀྱང་རིག་པ་འབའ་ཞིག་མ་གཏོགས་
༄༅། །མེད། ངོ་མཚར་བའི་ཚིག་ཆེན་བརྒྱད་ལས། ངན་སོང་གསུམ་ན་སྤྱོད་པའི་སེམས་ཅན་དང་ཀུན་ཏུ་བཟང་པོ་གཉིས་ལ་ཁྱད་པར་རྡུལ་ཙམ་
མེད་པར་ཀུན་ཏུ་བཟང་པོ་ངས་བསྟན་པའོ། །བསྐལ་བ་གྲངས་མེད་པར་ཚོགས་བསགས་སྒྲིབ་པ་སྦྱངས་པའི་གང་ཟག་དང༌། མཚམས་མེད་པ་ལྔ་
སྤྱད་པའི་གང་ཟག་གཉིས་ལ་བཟང་ངན་མེད་པར་ཀུན་ཏུ་བཟང་པོ་ངས་བསྟན་པའོ། །ཞེས་གསུངས་པས་ན་འཁོར་འདས་གཉིས་ལ་བཟང་ངན 
མེད་པ་ཡིན། དེའང་ཁ་བཤད་ཙམ་མ་ཡིན་པར། རྫོགས་པ་ཆེན་པོའི་ཉམས་མྱོང་གི་སྟེང་ནས་བལྟས་ན། འཁོར་འདས་གཉིས་ཀྱི་རྩ་བ་སེམས
ཡིན། སེམས་རང་གི་ངོ་བོ་ལ་འཁོར་འདས་ཀྱི་ཆོས་ཐམས་ཅད་གཞི་མེད་རྩ་བྲལ་མཁའ་དབྱིངས་ལྟ་བུའི་ཡུལ་མེད་ཟང་ཐལ་གྱི་རོལ་བ། ཀ་དག་
སྟོང་པ་ཆོས་ཉིད་ཆེན་པོའི་རང་བཞིན་ཏེ། ནང་གསལ་གྱི་ཚུལ་དུ་མངོན་དུ་གྱུར་འོང་རྒྱུ་ཞིག་ཡོད་པ་འདི་ནི་གཞི་རེད། ལམ་ཞེས་པའང་དེའི་ངང་དུ་
གོམས་པ་དེ་རེད་མ་གཏོགས། གཞི་མ་ཡིན་པའི་ལམ་ཞིག་གཞན་ནས་རྙེད་རྒྱུ་མེད། འབྲས་བུ་ཡང་གཞི་རང་གི་གནས་ལུགས་མངོན་དུ་གྱུར་བ་
ལས་གཞན་པའི་འབྲས་བུ་ཞིག་ཐོབ་རྒྱུ་མེད་པས་ན། གཞི་དག་བྱ་དང་། ལམ་དག་བྱེད། འབྲས་བུ་དག་འབྲས་སུ་འདོད་པ་ནི་རང་ལུགས་རྫོགས་
པ་ཆེན་པོའི་དགོངས་པ་ཡིན་ནོ། །དེས་ན་གཞི་སེམས་ཀྱི་ཆོས་ཉིད་དེ་ཉིད་རྟོགས་པར་སྨོན་པ། ལམ་གྱི་སྐབས་སུ་དེ་ཉིད་ཉམས་སུ་བླངས་ནས་
གདེང་ཐོབ། རྩལ་རྫོགས། བརྟན་པ་ཐོབ་པར་སྨོན་པ། འབྲས་བུ་ཆོས་ཅན་གྱི་སྣང་བ་ཆོས་ཉིད་ཀ་དག་གི་ཀློང་དུ་ཟད་པར་སྨོན་པ། མདོར་ན་
༄༅། །གཞི་ལམ་འབྲས་གསུམ་པོ་ཀ་དག་རིག་པ་ཐིག་ལེ་ཉག་གཅིག་གི་ཀློང་དུ་དབྱེར་མེད་རོ་གཅིག་ཏུ་གྱུར་པའི་དོན་ལ་སྨོན་པའོ། །དེ་ལྟ་བུའི་
རིག་སྟོང་རྡོ་རྗེ་ཆོས་བདུན་དང་ལྡན་པའི་དོན་དམ་མི་ཤིགས་པའི་རྡོ་རྗེའི་འགག་མེད་རང་གདངས་ཞེས་བྱ་བ་བཞུགས་སོ། ། ༈ གཉིས་པ་སྤངས་
རྟོགས་ཡོན་ཏན་འབྱུང་བའི་མཐུན་རྐྱེན་རིག་སྟོང་དབྱེར་མེད་ཀྱི་ལྷག་པའི་ལྷ་ལ་རང་ངོ་ཤེས་པས་ཕྱག་འཚལ་བ་ནི། ཕྱོགས་བཅུ་དུས་བཞིའི་བདེ་
གཤེགས་སྲས་བཅས་ཀྱི། །ཡེ་ཤེས་སྐུར་གྱུར་གཉིས་མེད་ཚུལ་འཆང་བ། །འཇམ་དཔལ་གཞོན་ནུ་མཉམ་པ་ཉིད་ཀྱི་ངང༌། །བྱར་མེད་དོན་ལ་ལྷུན་།
གྱིས་གྲུབ་གྱུར་ཅིག །ཅེས་པའི་དོན་ནི་ཕྱོགས་བཞི་མཚམས་བཞི་སྟེང་འོག་གཉིས་ཏེ་ཕྱོགས་བཅུ་དང༌། འདས་མ་འོངས་ད་ལྟ་དུས་གསུམ་དང་། 
དུས་གསུམ་གྱི་རང་བཞིན་སྐྱེ་མེད་སྤྲོས་བྲལ་མཉམ་པ་ཉིད་ཀྱི་ཡེ་ཤེས་དེ་ལ། དུས་བཞི་མཉམ་པ་ཉིད་ཟེར། སྤྱིར་འདས་མ་འོངས་ད་ལྟའི་དུས་
གསུམ་དང༌། དུས་བཞི་ནི། དུས་གསུམ་དུས་མེད་ཀ་དག་དུས་ཀྱི་ཚེ། །ཞེས་ཀ་དག་གི་དུས་དེ་ཉིད་ཡིན་ལ། དེ་ནི་ཆོས་ཅན་གྱི་སྒོ་ནས་དུས་གསུམ་
དང༌། ཆོས་ཉིད་ཀྱི་སྒོ་ནས་ཀ་དག་གི་དུས་ཟེར། དེས་ན་སྣང་ཚུལ་ལ་དུས་གསུམ་དུ་སྣང་ཡང་། གནས་ཚུལ་ལ་དུས་གསུམ་རོ་མཉམ་དུ་གྱུར་པ་དེ་
དུས་བཞི་ཡིན། འོ་ན་དུས་གསུམ་གྱི་སངས་རྒྱས་ཞེས་པ་དེ་གོ་སླ་ཡང་། དུས་གསུམ་དུས་མེད་ཀྱི་སངས་རྒྱས་ཞེས་པ་དེ་གང་ལ་གོ་དགོས་བསམ་
ན། དུས་གསུམ་གྱི་སངས་རྒྱས་ནི་ལོངས་སྤྱོད་རྫོགས་སྐུའི་སངས་རྒྱས་དང་། སྤྲུལ་བའི་སྐུ་གཉིས་ལ་གོ་དགོས། དུས་གསུམ་དུས་མེད་ཀྱི་སངས་
༄༅། །རྒྱས་ནི་ཆོས་སྐུའི་སངས་རྒྱས་ལ་གོ་དགོས། ཁ་ཅིག་གིས་སངས་རྒྱས་ཡིན་ན་དུས་གསུམ་གྱི་སངས་རྒྱས་གང་རུང་ཡིན་པས་ཁྱབ་ཟེར་ན། །
མི་འཐད་དེ། འོ་ན་ཆོས་སྐུའི་སངས་རྒྱས་རྣམས་སངས་རྒྱས་མ་ཡིན་པར་ཐལ་བའི་སྐྱོན་དང༌། ཡེ་ཤེས་ཀྱི་སྐུ་མ་ཡིན་པར་ཐལ་བའི་སྐྱོན་ཡོད་དོ། །
མདོར་ན་གོང་དུ་བཤད་པ་དེ་ལྟ་བུའི་ཕྱོགས་བཅུ་དུས་བཞི་ན་བཞུགས་པའི་བདེ་བར་གཤེགས་པ་ཐམས་ཅད་དང༌། ཐུགས་སྲས་བྱང་ཆུབ་སེམས་
དཔའི་ཚོགས་དང་བཅས་པ་རྣམས་ཀྱི་མཁྱེན་བརྩེའི་རང་གཟུགས་སམ་ཡེ་ཤེས་ཀྱི་སྤྱི་གཟུགས་གཅིག་ཏུ་བསྡུས་པའི་སྐུར་གྱུར་བ་དེ་ནི། རིག་སྟོང་
ཡེ་ཤེས་ངེས་པ་དོན་གྱི་འཇམ་དཔལ་རྫོགས་པ་ཆེན་པོ་འདི་ཉིད་ཡིན་ལ། དེ་ནི་ཡོད་མེད་གཉིས་དང༌། ཡིན་མིན་གཉིས།གཟུང་འཛིན་གཉིས། །
རྟག་ཆད་གཉིས། འཁོར་འདས་གཉིས། གཅིག་དང་ཐ་དད། ཡུལ་དང་ཡུལ་ཅན་སོགས་གཉིས་སུ་མེད་པའི་གཉིས་མེད་མཉམ་པ་ཉིད་ཀྱི་ཚུལ་
འཆང་བའི་སྤྲོས་པ་ཐམས་ཅད་དང་བྲལ་བ་ཞིག་ཡིན་ནོ། །དེ་ལྟར་བཤད་མ་ཐག་པའི་གཉིས་སུ་མེད་པའི་ཚུལ་འཆང་བའི་རིག་སྟོང་དོན་གྱི་ཡེ་
ཤེས་འཇམ་པའི་དབྱངས་དེ་ནི། སྒྲིབ་གཉིས་དྲི་མ་ཐམས་ཅད་ཡེ་དག་ཆེན་པོ་ལ་སླར་སྒྲིབ་པ་བསལ་དུ་མེད་པ་ལ་འཇམ། རྟོགས་བྱའི་ཡོན་ཏན་
ཐམས་ཅད་ཡེ་ནས་རང་ཆས་སུ་གྲུབ་པའི་དཔལ་དང་ལྡན་པས་ན་དཔལ་སྐྱེ་འཆི་བགྲེས་རྒུད་དང་བྲལ་བས་ན་གཞོན་ནུ་སྟེ། ཇི་སྐད་དུ། ཇི་ལྟར་
སྔར་བཞིན་ཕྱིས་དེ་བཞིན། །འགྱུར་བ་མེད་པའི་ཆོས་ཉིད་དོ། །ཞེས་པ་ལྟར་རྟག་པ་དང་བརྟན་པའི་བདག་ཉིད་ཅན་གྱི་རང་གི་སེམས་ཀྱི་ཆོས་ཉིད་།
༄༅། །དེ་འཇམ་དཔལ་གཞོན་ནུ་ཞེས་པ་དེ་ཡིན། དེ་ནི་འཁོར་འདས་གང་གི་ངོ་བོར་མ་གྱུར་བ་ཞིག་ཡིན་ཏེ། འཁོར་བ་ཞེས་པ་མ་གྲུབ་ན།འཁོར་
བ་ཞེས་སྤང་བྱ་ཞིག་དང་། མྱང་འདས་ཞེས་པ་མ་གྲུབ་ན། མྱ་ངན་ལས་འདས་པ་ཞེས་བླང་བྱ་ཞིག་མ་གྲུབ་པ། སེམས་ཀྱི་ཆོས་ཉིད་རིག་སྟོང་འཇམ་
དཔལ་རྫོགས་པ་ཆེན་པོ་དེ་ཉིད་ནི། འཁོར་འདས་ཀྱི་ཆོས་ཐམས་ཅད་གཉིས་མེད་མཉམ་པ་ཉིད་ཀྱི་རང་བཞིན་ལས་མ་འདས་པའི་ངང་མངོན་དུ་
གྱུར་བ་དེ་ཉིད་ཡིན་ཏེ། དེའང་མཉམ་པ་ཉིད་ཀྱི་ངང་ཞེས་པས་འཁོར་འདས་བསལ་བཞག་དང་བྲལ་བའི་མཉམ་ཉིད་རིག་སྟོང་སྐྱེ་བ་མེད་པའི་
གཞི་ལྟ་བ་དེ་བསྟན་པ་ཡིན་ནོ། ཇི་སྐད་དུ། འདི་ལ་བསལ་བྱ་ཅི་ཡང་མེད། །བཞག་པར་བྱ་བ་ཅུང་ཟད་མེད། །ཅེས་གསུངས་པ་ལྟར་རོ། །བྱུར་
མེད་དོན་ལ་ཞེས་པས་ལམ་བསྒོམ་པ་བསྟན་པ་ཡིན་ཏེ། སྒོམ་པའི་སྐབས། སྤང་བླང༌། དགག་སྒྲུབ། རེ་དོགས་སོགས་ཀྱི་བྱ་བ་དང་རྩོལ་བས་མི་
བསླད་པར་བྱར་མེད་ཀྱི་དོན་ལ་གནས་པ་ནི། ཇི་སྐད་དུ། ཡང་དག་ཉིད་ལ་ཡང་དག་བལྟ། །ཞེས་པས་ལམ་སྒོམ་ཚུལ་དེ་བསྟན་ཏོ། །ལྷུན་གྱིས་
གྲུབ་གྱུར་ཅིག་ཅེས་པས་འབྲས་བུ་བསྟན་པ་ནི། ཡང་དག་མཐོང་ན་རྣམ་པར་གྲོལ། །ཞེས་འབྲས་བུའི་སྐབས་རིག་སྟོང་སྐྱེ་བ་མེད་པའི་དོན་ཡང་
དག་པ་མཐོང་ན་འབྲས་བུའི་ཆོས་ཁམས་རྒྱ་མཚོ་ལྟ་བུ་རྣམས་ཀྱང་རྣམ་པར་གྲོལ་བ་སྟེ་རིག་པའི་ཀློང་དུ་མ་བཅོས་རང་བྱུང་ལྷུན་གྱིས་གྲུབ་པའོ། །
མདོར་ན་གཞི་ལྟ་བ་རིག་སྟོང་མ་བཅོས་མཉམ་པ་ཉིད་ཀྱི་ངང་དུ། ལམ་བྱར་མེད་ཅོག་བཞག་བཞི་ལྡན་གྱིས་ཉམས་སུ་བླང་ན། འབྲས་བུ་ཆོས་
༄༅། །ཁམས་རྒྱ་མཚོ་ལྟ་བུ་ལྷུན་གྱིས་གྲུབ་པར་ཤོག་ཅིག་ཅེས་སྨོན་པའོ། །འདི་ནི་སེམས་ཀྱི་ཆོས་ཉིད་རིག་སྟོང་རྫོགས་པ་ཆེན་པོ་ལ་རབ་ལྟ་བ་
མཇལ་བའི་ཕྱག་འཚལ་བའང་ཡིན་ནོ། །མཆོད་བརྗོད་འདི་ལྟ་བུ་ལ་བརྟེན་ནས་གཞུང་དོན་གྱི་གོ་བ་ཡོངས་རྫོགས་རྟོགས་ནུས། དཔེར་ན་སྔར་ཨོ་
རྒྱན་མཁའ་འགྲོའི་ཡུལ་གླིང་ནས་མཁའ་འགྲོ་མ་གསང་བ་ཡེ་ཤེས་ཀྱིས། མཁའ་འགྲོ་མ་བྱེ་བ་འབུམ་སྡེའི་ཚོགས་ལ། ཚོགས་ཀྱི་འཁོར་ལོ་བསྐོར་
ཏེ། སྔགས་ཀྱི་རྒྱུད་སྡེ་ཐམས་ཅད་བཀའ་བསྡུ་མཛད་སྐབས་དགེ་སློང་དྲི་མ་མེད་པ་གྲགས་པའི་དཔལ་ཀླད་ན་བཞུགས། རྒྱལ་བུ་དཀོན་མཆོག་
འབངས་མདུན་དུ་བཞུགས། རིག་པ་འཛིན་པ་བརྒྱ་ཕྲག་གཡས་སུ་བཞུགས། མཁའ་འགྲོ་བྱེ་བ་འབུམ་སྡེ་གཡོན་དུ་བཞུགས་སྐབས། མཁའ་འགྲོ་།
མ་གསང་བ་ཡེ་ཤེས་ཀྱིས་འདི་སྐད་བརྗོད་དེ། གཞི་སྐྱེ་མེད་མ་བཅོས་གཉུག་མའི་ངང་། །བློ་མ་བཅོས་ལྷུག་པ་ཉིད་དུ་ཞོག །ལམ་གཉིས་མེད་རང་
གྲོལ་ཆེན་པོ་ལ། །མཐར་མི་འགག་འབྲས་བུ་དག་པར་མཛད། །དཔེ་མི་འདྲ་ནམ་མཁའ་ལྟ་བུ་སྟེ། །དོན་དེ་རྣམས་ཡབ་སྲས་འགྲོ་བའི་བཤེས། །
ཚིག་ཉམས་སུ་ལོངས་དང་མཁའ་འགྲོའི་ཚོགས། །ཞེས་གཞི་བསལ་བཞག་དང་བྲལ་བའི་མཉམ་པ་ཉིད་ཀྱི་དོན་དེ། ལམ་བྱ་རྩོལ་སྤྲོས་པ་དང་
བྲལ་བའི་ངང་ནས་བསྒོམས་ན། འབྲས་བུ་ལྷུན་མཉམ་ཆེན་པོའི་རང་བཞིན་དེ་ཉིད་མངོན་དུ་གྱུར་རྒྱུ་དེ་ནི་གསང་སྔགས་ཀྱི་རྒྱུད་སྡེ་ཐམས་ཅད་ཀྱི་
གནད་གཅིག་ཏུ་དྲིལ་ནས་བཀའ་བསྡུ་མཛད་པ་དེ་དང་འདི་གཉིས་གནད་གཅིག་ཏུ་འདུག་གོ ། ༈ གཉིས་པ་བར་དུ་དགེ་བ་གཞུང་དོན་ལ། །
༄༅། །ཐབས་ཁྱད་པར་ཅན་གྱི་མན་ངག་ཆ་ཚང་བར་བསྟན་པ་དང་།ཐབས་ལས་བྱུང་བའི་ཡེ་ཤེས་ངོས་བཟུང་བ་གཉིས། དང་པོ་ལ་མཐུན་རྐྱེན་
བསྟན་པ་དང་། འགལ་རྐྱེན་སེལ་བ་གཉིས་ལས། དང་པོ་ལ་སྤྱིའི་ཡོངས་འཛིན་བླ་མ་དགེ་བའི་བཤེས་གཉེན་ལས་ཐོབ་པའི་དབང་དོན་གྱི་ཡེ་ཤེས་
ངོས་བཟུང་བ། ནང་གི་ཡོངས་འཛིན་བསམ་སྤྱོད་ཕུན་སུམ་ཚོགས་པས་གདམས་པ་ཟབ་མོའི་དོན་ཉམས་སུ་བླང་བར་བསྟན་པ་གཉིས། དང་པོ་ནི།
གདོད་མའི་མགོན་པོ་དཔལ་ལྡན་བླ་མ་ལ། །མཉམ་ཉིད་ཆོས་སྐུར་ལྟ་བའི་མོས་གུས་ཀྱིས། །དོན་རྒྱུད་དགོངས་པའི་བྱིན་རླབས་སྙིང་ལ་འཕོས། །
རིག་པ་རྩལ་གྱི་དབང་ཆེན་ཐོབ་པར་ཤོག །གོང་གི་ས་བཅད་ཀྱི་གོ་བ་ནི། རྫོགས་པ་ཆེན་པོའི་ལམ་འདི་རང་རྒྱུད་ལ་སྐྱེ་བ་ལ་ཐབས་ཀྱི་ཡན་ལག་
སྤྱིའི་ཡོངས་འཛིན་བླ་མ་དགེ་བའི་བཤེས་གཉེན་མཉེས་པ་གསུམ་གྱི་སྒོ་ནས་བསྟེན་ཏེ། དེས་ངོ་སྤྲད་པའ་དབང་དོན་གྱི་ཡེ་ཤེས་རྟོགས་རྒྱུ་དང་
གཅིག ནང་གི་ཡོངས་འཛིན་བསམ་སྤྱོད་ཕུན་སུམ་ཚོགས་པའི་གདམས་པ་ཉམས་སུ་ལེན་པ་དང་གཉིས། འགལ་རྐྱེན་ཐམས་ཅད་བསལ་བ་སྟེ་
ཐབས་ཀྱི་ཡན་ལག་འདི་གསུམ་ནི། ཡོད་ན་དེས་ཆོག མེད་ན་ཐབས་ཆག འདི་ཡན་ལ་མང་མི་དགོས། འདི་མན་ལ་ཉུང་མི་ཉན་པ་ཡིན། འདི་
གསུམ་ལྡན་ན་རང་རྒྱུད་ལ་ཉམས་རྟོགས་མི་སྐྱེ་མི་སྲིད་པ་ནི། དཔེར་ན་རྐྱེན་ས་ཆུ་ལུད་དྲོད་གཤེར་འཛོམས་ན་ས་བོན་གང་བཏབ་ཀྱང་མི་སྐྱེ་མི་
སྲིད་པ་བཞིན་ནོ། །དེས་ན་དང་པོ་གདོད་མའི་མགོན་པོ་ཞེས་པ་ནི། སངས་རྒྱས་ཀུན་གྱི་ཐོག་མར་སངས་རྒྱས་པའི་ཆོས་སྐུ་ཀུན་ཏུ་བཟང་པོ་ཡིན།།
༄༅། །དེ་ནི་རིག་པ་རང་ཤར་གྱི་རྒྱུད་སོགས་ལས། འདི་ལྟར་རྟོགས་ཏེ་སངས་རྒྱས་མ་བྱུང༌། མ་རྟོགས་པའི་སེམས་ཅན་མ་བྱུང་བའི་སྔོན་གྱི་གཞི་
ལུང་མ་བསྟན་ཐོག་མའི་སྤྱི་གཞིའི་ངོ་བོར་གནས་སོ། །ཀུན་ཏུ་བཟང་པོ་དེ་ནི་སྐུ་ལྔ། ཡེ་ཤེས་ལྔ། འོད་ལྔ། ཐུགས་རྗེ་ལྔ། གསུང་ལྔ་སོགས་ལྔ་ཚན་
ཉེར་ལྔའི་བདག་ཉིད་ཅན་ནོ། །སྐུ་དེའང་ཁ་མིག་རྣ་བ་ཅན་ཅི་ཡང་མི་བཞུགས་སོ། །འོད་དེ་ཡང་དཀར་སེར་དམར་ལྗང་གི་རྣམ་པ་ཅན་དུ་མི་
བཞུགས་སོ། །ཐོག་མའི་སྤྱི་གཞིའི་ཀློང་ནས་རིག་གདངས་རླུང་གིས་བསྐྱོད་དེ་རིག་པ་གཞི་ལས་འཕགས་པ་ཡིན། རླུང་དེའང་གཡོ་བའི་ཆ་ནས་
བྱེད་ཀྱི་ཁ་སྣའི་རླུང་ལྟ་བུ་རགས་པ་མ་ཡིན་ནོ། །དེ་ཚེ་རིག་པ་གཞི་ལས་འཕགས་ཏེ། གཞི་ལས་གཞི་སྣང་མཆེད་སྐབས་རང་སྣང་དུ་ངོས་ཟིན་ན།
སྐད་ཅིག་གཅིག་གི་བྱེ་བྲག་གིས། །སྐད་ཅིག་གཅིག་གིས་རྫོགས་སངས་རྒྱས། །ཞེས་པ་ལྟར། ཀུན་ཏུ་བཟང་པོ་བཞིན་དུ་ཁྱད་ཆོས་དྲུག་གི་ངོ་བོར་
རྫོགས་སངས་རྒྱས་པ་ཡིན། སྤྱིར་གཞིའི་བཞུགས་ཚུལ་དང་། གཞི་ལས་གཞི་སྣང་མཆེད་ཚུལ། བར་དོ་སྒྲོན་མ་དྲུག་གི་འཆར་ཚུལ་སོགས་འདོད་
ཚུལ་མང་པོ་དང༌། ལོག་རྟོག་གི་ཆ་བསལ་ཚུལ་སོགས་ནི་རྫོགས་པ་ཆེན་པོའི་དཀའ་གནད་ཆེ་ཤོས་ཞིག་ཏུ་འཇོག་པ་ཡིན། ཀུན་ཏུ་བཟང་པོས་
གཞི་སྣང་གི་སྣང་བ་ཐམས་ཅད་རང་སྣང་དུ་ངོས་ཟིན་ནས་སངས་རྒྱས་པ་སངས་རྒྱས་ཀུན་གྱི་ཐོག་མ་ཡིན། དེའི་སྔོན་ལ་སངས་རྒྱས་ཞིག་ཡོད་མ་
མྱོང་བ་ཡིན། རང་ཅག་འཁྲུལ་བའི་སེམས་ཅན་རྣམས་ལ་གཞི་སྣང་གི་སྣང་བ་མཆེད་ཚེ། ངོ་བོས་གོ་ཕྱེས། རང་བཞིན་ཡུལ་དུ་ཤར། ཐུགས་རྗེའི་
༄༅། །སེམས་འཛིན་འཕྲོས་ནས་འཁོར་བར་ལུ་གུ་རྒྱུད་དུ་འཁྲུལ་ཞིང་འཕྱན་པ་ཡིན་ནོ། །འོན་ཀྱང་འཁྲུལ་བཞིན་པའི་གནས་སྐབས་ན་ཡེ་ཤེས་
ཀྱི་རྩལ་ལས་གཡོ་མ་མྱོང་བ་ཡིན། གདོད་མའི་མགོན་པོ་ཆོས་སྐུ་ཀུན་ཏུ་བཟང་པོས་བསྒོམ་པ་རྡུལ་ཙམ་མ་བྱས་བཞིན་དུ་སངས་རྒྱས་ནས་ཚངས་
ཆེན་གྱི་བསྐལ་བ་ཞེས་པ་དེ་འཕྲུལ་བ་ཡིན། དེ་ནི་ཆོས་སྐུའི་གདུལ་བྱ་ཡིན། ཐོས་གྲོལ་ལས། ཞིང་ཁམས་འཇིག་རྟེན་ནམ་མཁས་གར་ཁྱབ་པ།
ཆོས་སྐུའི་གདུལ་བྱ་བདག་གིས་ཐོབ་པར་ཤོག ཅེས་གསུངས། ཚངས་ཆེན་བསྐལ་བ་ཆགས་པའི་དུས། གནས་པའི་ཡུན་ཚད་དང་མཐར་འཇིག་
པའི་དུས་སོགས་སྒྲ་ཐལ་འགྱུར་རྩ་བའི་རྒྱུད་དང་ཐེག་མཆོག་རིན་པོ་ཆེའི་མཛོད་སོགས་སུ་གསལ། ཚངས་ཆེན་བསྐལ་བ་སྟོངས་ཚེ་སེམས་ཅན་
གཅིག་ཀྱང་མི་ལུས་པར་སངས་རྒྱས་པར་གསུངས། ཚངས་ཆེན་གྱི་བསྐལ་བའི་སེམས་ཅན་ཡོད་ཚད་ཀུན་ཏུ་བཟང་པོ་གཅིག་གིས་འདྲེན་དགོས། །
ཚངས་ཆེན་གྱི་སྐལ་བ་འདི་ལ་སངས་རྒྱས་དང་བྱང་ཆུབ་སེམས་དཔའ་བླ་མ་དགེ་བའི་བཤེས་གཉེན་ཐམས་ཅད་ཀུན་ཏུ་བཟང་པོའི་རྣམ་རོལ་ཡིན་
གསུངས། དེས་ན་ད་ལྟའི་བསྐལ་བཟང་གི་སངས་རྒྱས་སྟོང་རྩ་གཉིས་ཀུན་ཏུ་བཟང་པོ་ཡིན་ཏེ། ཚེ་དང་ལོངས་སྤྱོད་ནམ་མཁའ་དང་མཉམ་པའི་
རྒྱུད་ལས། ཀུན་བཟང་ལོངས་སྤྱོད་རྫོགས་པ་ནི། །འདས་པའི་སངས་རྒྱས་གྲངས་མེད་པ། །ཁྱད་པར་མི་མཇེད་འཇིག་རྟེན་འདིར། །སྟོང་རྩ་
གཉིས་ཀྱི་སྐུར་སྣང་ངོ་། །ཞེས་གསུངས་སོ། །དེས་ན་ད་ལྟའི་རང་གི་རྩ་བའི་བླ་མའང་ཀུན་ཏུ་བཟང་པོ་ཡིན་པར་ཤེས་དགོས། དེའང་དཔལ་གདོད་
༄༅། །མའི་མགོན་པོ་ཆོས་སྐུ་ཀུན་ཏུ་བཟང་པོ་དང་དབྱེར་མ་མཆིས་པ་ནི་དཔལ་ལྡན་རྩ་བའི་བླ་མ་ཡིན་ཏེ། ཀུན་ཏུ་བཟང་པོའང་སྣང་ཚུལ་ལ་
སངས་རྒྱས་ཤིག་ཏུ་ངོས་བཟུང་ནའང་། གནས་ཚུལ་གྱི་དབང་དུ་བྱས་ན། ཞལ་ཕྱག་མཚན་མའི་རྣམ་པ་དང་། མཚན་དཔེ་གཟུགས་ཀྱི་སྐུ་རུ་གོ་མི་
རུང་སྟེ། ཇི་སྐད་དུ། ད་ལྟའི་ཤེས་རིག་མ་འགགས་ས་ལེ་བ༔ ཀུན་བཟང་གདོད་མའི་མགོན་པོ་དེ་ཀ་འོ༔ ཞེས་བླ་མའི་ཐུགས་དང་གཉིས་སུ་མེད་
པའི་ཆོས་སྐུ་གཞིར་གནས་ཀྱི་རིག་པ་དེ་གདོད་མའི་མགོན་པོ་ཡིན་ལ། དེ་ཉིད་ཀྱང་ཆོས་ཐམས་ཅད་ཀྱི་ཆོས་ཉིད་མཉམ་པ་ཉིད་རིག་པ་ཆོས་སྐུར་
ཤེས་ནས་དེ་དང་གཉིས་སུ་མེད་པའི་ལྟ་བའི་གནས་ལུགས་དེ་རྟོགས་དགོས། དེ་རྟོགས་པ་ལ་དད་པ་དང་མོས་གུས་ཀྱིས་ཐུགས་རྒྱུད་མ་བསྐུལ་ན་
བྱིན་རླབས་རང་ལ་མི་འཇུག་སྟེ། འབྲི་གུང་སྐྱོབ་པ་རིན་པོ་ཆེས། བླ་མ་སྐུ་བཞིའི་གངས་རི་ལ། །མོས་གུས་ཀྱི་ཉི་མ་མ་ཤར་ན། །བྱིན་རླབས་ཀྱི་ཆུ་
རྒྱུན་མི་འབབ་པས། །སེམས་མོས་གུས་འདི་ལ་ནན་ཏན་མཛོད། །ཅེས་སོ། །དེས་ན་སྣང་ཚུལ་གྱི་སྒོ་ནས་སངས་རྒྱས་དང་བྱང་ཆུབ་སེམས་དཔའ་
ཐམས་ཅད་ཀྱི་བྱིན་རླབས་དང་ནུས་མཐུ་གཅིག་ཏུ་བསྡུས་ནས་རང་ཅག་ལ་དགེ་བའི་བཤེས་གཉེན་གྱི་རྣམ་པར་སྣང་བ་ཡིན་ཏེ། སངས་རྒྱས་བཅོམ་
ལྡན་འདས་ཀྱིས། མྱ་ངན་མ་བྱེད་ཀུན་དགའ་བོ། །སྨྲེ་སྔགས་མ་འདོན་ཀུན་དགའ་བོ། །ང་ནི་ཕྱི་མའི་དུས་ཀྱི་ཚེ། །དགེ་བའི་བཤེས་གཉེན་ཉིད་
སྤྲུལ་ནས། །ཁྱོད་ལ་སོགས་པའི་དོན་བྱེད་འགྱུར། །ཞེས་གསུངས་སོ། །དེས་ན་རང་ངོས་ནས་མཚོན་ན་དུས་གསུམ་གྱི་སངས་རྒྱས་ལས་ཀྱང་བླ་མ་
༄༅། །དགེ་བའི་བཤེས་གཉེན་གྱི་བཀའ་དྲིན་ལྷག་པ་ཡིན་ནོ། །དེས་ཕྱིར་ན་བླ་མ་ལ་སངས་རྒྱས་དངོས་མཐོང་གི་དད་པ་དང་མོས་གུས་ཀྱིས་
ཐུགས་རྒྱུད་བསྐུལ་ཏེ། དཔལ་ལྡན་རྩ་བའི་བླ་མའི་དོན་རྒྱུད་ཀྱི་དགོངས་པའི་བྱིན་རླབས་རང་གི་སྙིང་ལ་འཕོས་ནས་མངོན་སུམ་རང་གནད་ལ་
ཕབ་སྟེ། སེམས་ཀྱི་ཆོས་ཉིད་ཉམས་མྱོང་གི་སྟེང་ནས་བཙན་ཐབས་སུ་རྟོགས་པ་ནི་རྫོགས་པ་ཆེན་པོའི་ཐུན་མོང་མ་ཡིན་པའི་ཁྱད་ཆོས་སོ། །བླ་མ་
ཞེས་པ་རང་གི་རིག་པའི་ཡེ་ཤེས་མཉམ་ཉིད་ཆོས་སྐུར་རྟོགས་པ་དེ་དབང་རྣོན་གྱི་ལྟ་བའི་སྒོ་ནས་དད་པ་བྱེད་ཚུལ་ཡིན། བླ་མ་དེ་དུས་གསུམ་
སངས་རྒྱས་ཐམས་ཅད་ཀྱི་ཡོན་ཏན་གཅིག་འདུས་ཡིན་པར་ཤེས་པ་དེ་དབང་རྟུལ་མོས་གུས་ཀྱི་སྒོ་ནས་དད་པ་བྱེད་ཚུལ་ཡིན། འདིར་རང་ལུགས་
རྫོགས་པ་ཆེན་པོར་སློབ་མའི་མོས་གུས་ལ་བརྟེན་ནས། བླ་མའི་དགོངས་རྒྱུད་ཀྱི་རྟོགས་པ་འཕོས་ཏེ། དབང་གསུམ་པའི་དཔེའི་ཡེ་ཤེས་ལ་བརྟེན་
ནས་དབང་བཞི་པ་ཀ་དག་ཚིག་གི་དབང་བསྐུར་ཐོབ་དང་བྲལ་བའི་ཡེ་ཤེས་འཁོར་འདས་ཀྱི་ཆོས་ཐམས་ཅད་ཀ་དག་ཐིག་ལེ་ཉག་གཅིག་གམ། ངོ༌
བོ་ཉིད་སྐུའི་གོ་འཕང་མངོན་དུ་བྱས་པ་དེ་རིག་པ་རྩལ་གྱི་དབང་ཆེན་ཞེས་བྱ་སྟེ། ད་ལྟ་ཉིད་ནས་ཐོབ་པར་ཤོག་ཅིག དེ་ལྟར་བླ་མ་ལ་དད་པ་དང་
དག་སྣང་མོས་གུས་སྦྱངས་པ་གལ་ཆེ་སྟེ། བླ་མ་ལ་གདོས་བཅས་ཤ་ཁྲག་གི་རྣམ་པར་བལྟས་ན་འཁྲུལ་བ་ཡིན་ལ། ཁྱད་པར་དུ་ད་ལྟ་སྙིགས་མའི་
དུས་འདིར་སངས་རྒྱས་དངོས་སུ་བྱོན་ཀྱང༌། བླ་མ་མ་གཏོགས་སུས་ཀྱང་འདུལ་མི་ནུས་པར་ཤེས་དགོས། ༈ གཉིས་པ་ནང་གི་ཡོངས་འཛིན་
༄༅། །བསམ་སྤྱོད་སེམས་ཀྱི་གནས་ལུགས་ཇི་བཞིན་རྟོགས་པ་དེ་བསམ་པ་ཕུན་ཚོགས་དང་། བྱར་མེད་ཀྱི་ངང་དུ་གནས་པ་དེ་སྤྱོད་པ་ཕུན་ཚོགས་ཡིན། མཆན། ཕུན་སུམ་ཚོགས་པས་
གདམས་པ་ཟབ་མོའི་དོན་ཉམས་སུ་བླང་བར་བསྟན་པ་ནི། ཡེ་ནས་གནས་ཕྱིར་རྩོལ་བས་བསྒྲུབ་པ་དང༌། །དབང་པོའི་ཁྱད་པར་སོགས་ལ་མི་
ལྟོས་ཀྱང་། །སླ་བས་ཡིད་མ་ཆེས་པ་སེམས་ཀྱི་གསང་། །བླ་མའི་མན་ངག་སྟོབས་ཀྱིས་མཐོང་གྱུར་ཅིག །ད་ལྟའི་རང་བྱུང་གི་རིག་པ་འདི་ནི། ཡེ་
ནས་རང་རྒྱུད་ལ་འབྲལ་མ་མྱོང་བར་གནས་པའི་ཕྱིར་ན་འདི་ལ་ལྷན་སྐྱེས་ཀྱི་ཡེ་ཤེས་སམ་གཉུག་མའི་ཡེ་ཤེས་ཞེས་བརྗོད། དེ་ནི་རྒྱུ་གསར་བ་
དང༌། རྐྱེན་སོ་མ་ཞིག་ལ་བརྟེན་ནས་གསར་དུ་རྩོལ་བས་སྒྲུབ་པ་ལྟ་བུ་མ་ཡིན་པ་དང༌། དབང་པོའི་ཁྱད་པར་སོགས་ལ་མི་ལྟོས་ཀྱང་སྟེ། ཞབས་
དཀར་པས། འདི་ཉིད་ཉམས་སུ་བླངས་ན་ཀུན་གྲོལ་ཏེ། །དབང་པོ་རྣམས་ལ་རྣོ་རྟུལ་ཁྱད་པར་མེད། །ཉམས་སུ་བླངས་ན་བ་གླང་རྫི་ཡང་གྲོལ། །
ཞེས་དང༌། ཨོ་རྒྱན་ཆེན་པོས། འདི་ཉིད་མ་རྟོགས་པཎྜི་ཏ་ཡང་འཁྲུལཿ ཐེག་དགུའི་བཤད་པ་ཡོངས་ལ་མཁས་གྱུར་ཀྱང་༔ མ་མཐོང་རྒྱང་གི་
གཏམ་རྒྱུད་བཤད་པ་བཞིན༔ ཞེས་པ་ལྟར་སེམས་ཀྱི་གནས་ལུགས་འདི་ནི་གསར་དུ་འབད་རྩོལ་གྱི་སྒོ་ནས་རྩོལ་ཞིང་བསྒྲུབ་ཏུ་མེད་དེ། དཔེར་ན་
གཟུང་འཛིན་གྱི་སྤྲོས་པ་ཐམས་ཅད་སེམས་ལས་ཤར་བ་ཡིན། འཆར་གཞི་སེམས་རེད། སྣང་གཞི་སེམས་ཡིན་པས་ན་སེམས་ལ་ཤར་བ་ཡིན།
དེས་ན་སྣང་བ་ཐམས་ཅད་རང་སྣང་ཡིན་ཟེར་བ་དེ། སེམས་ཀྱི་རང་སྣང་ཡིན་པ་ལ་གོ་དགོས། དཔེར་ན་སྐྱ་མ་དང་སྨིག་རྒྱུ་རྨི་ལམ་སོགས་རབ་
༄༅། །རིབ་ཀྱི་སྣང་བ་ཐམས་ཅད་སེམས་ལ་ཤར་བ་དང་འདྲ། དེས་ན་སྣང་བ་འདི་དག་སེམས་ལ་སྣང་བ་མ་གཏོགས་ཡུལ་གྱི་ངོས་ནས་གྲུབ་པ་
རྡུལ་ཙམ་ཡང་མེད། འོ་ན་སེམས་ཁོ་རང་ཅི་འདྲ་རེད་ཟེར་ན། སེམས་རང་ཉིད་ཡོད་མེད་ཡིན་མིན་གཅིག་དང་ཐ་དད་སོགས་གང་དུའང་མ་གྲུབ་
པའི་སྟོང་པ་ཡིན། སེམས་འདི་ཡོད་པར་བཅོས་ན་བཅོས་པ་རེད་མ་གཏོགས་དོན་ལ་ཡོད་པར་མ་གྲུབ་པ་དང་། དེ་བཞིན་དུ་མེད་པར་བཅོས་ན་
བཅོས་པ་རེད་མ་གཏོགས་མེད་པར་མ་གྲུབ། དཔེར་ན་ནམ་མཁའ་ལ་ཐག་པ་ཞིག་ཡོད་བསམ། དེ་ལ་མདུད་པ་དགུ་བརྒྱབ་ཡོད་བསམ་ན། དེ་ནི་
སེམས་ཀྱི་བཅོས་པ་རེད་མ་གཏོགས་དོན་ལ་ནམ་མཁའ་ལ་ཐག་པ་ཡོད་མ་མྱོང་། མདུད་པ་བརྒྱབ་མ་མྱོང་པ་བཞིན་ནོ། །དེས་ན་མཐའ་གང་དུ་
བཅོས་ན་བཅོས་མ་རེད། དོན་ལ་མཐའ་གང་དུའང་མ་གྲུབ་པའི་སྤྲོས་བྲལ་ཡིན་པའི་ཕྱིར་རོ། །བཅོས་མ་དང༌། འཁྲུལ་བ། རྟོག་བཏགས་རྣམས་
དོན་གཅིག་ཡིན། དེས་ན་དམིགས་པ་དང་གཏད་སོ་འཛིན་ཞེན་རེ་དོགས་ཐམས་ཅད་དང་བྲལ་བའི་སེམས་ཀྱི་གནས་ལུགས་དེ་སེམས་ཀྱི་སེམས་
ལ་ལྟོས་དང་གསལ་འོང་སྟེ། ཇི་སྐད་དུ། དེ་ཕྱིར་མ་ཡེངས་རང་ངོར་རང་གིས་ལྟོས༔ ཞེས་པ་ལྟར་སེམས་རང་གི་ངོ་བོ་ལ་བལྟས་ཚེ་འགྱུ་རྟོག་
ཐམས་ཅད་དང་བྲལ་བའི་རྗེན་སེང་ངེ་བ། སྨྲ་མི་ཤེས་ཀྱང་། རང་རིག་རང་གསལ་གྱི་རྣམ་པ་ཅན་ལ་རང་གིས་ཁོ་ཐག་ནང་ནས་ཆོད་པ་ཞིག་བྱུང་ན་
དེ་ལ་རྫོགས་པ་ཆེན་པོའི་རིག་པ་ཟེར་ཆོག མདོར་ན་སེམས་ཀྱི་སེམས་ལ་བལྟས་ཚེ་སེམས་སྟོང་གསལ་བརྗོད་དུ་མེད་པའི་རིག་ཆ་རྗེན་པ།
༄༅། །གསལ་བ་སྟོང་སེང་ངེ་། སྟོང་པ་ས་ལེ་བ། གསལ་སྟོང་གཉིས་སུ་མེད་པ་ལྟ་བུ་ཞིག་ཤར་ན་དེ་ཉིད་ཡིན་ནོ། །ཁ་ཅིག་གིས། འོ་ན་ཤིན་ཏུ་
སླའོ་ཟེར་བར། མི་ཕམ་པས། སླ་དྲག་པས་ཡིད་མ་ཆེས། ཟབ་དྲག་པས་བློར་མ་ཤོང་། ཞེས་དང་། སླ་བས་ཡིད་མ་ཆེས་པ་སེམས་ཀྱི་གསང་ཞེས་།
གསུངས། འོན་ཀྱང་སེམས་ཀྱི་གསང་ངམ་གནས་ལུགས་འདི་ནི་གང་ཟག་སྔོན་སྨོན་ལས་ལྡན་རེ་རེ་ཙམ་མ་གཏོགས་ཀུན་གྱི་སྤྱོད་ཡུལཾ་མིན་པ་དང་
ཁྱད་པར་དུ་རྟོག་ཅིང་དཔྱོད་པའི་རྟོག་གེ་བ་ཞེས་པ་ལྟར། རྟོག་དཔྱོད་དང་གཉིས་འཛིན་ཡིད་དཔྱོད་སོགས་བློ་གཉིས་སྣང་ཅན་གྱི་སྤྱོད་ཡུལ་ལས་
འདས་པ་ཡིན་ཏེ། མི་ཕམ་པས། ནང་གི་མྱོང་བ་ཙམ་གྱིས་རྟོགས། །ཁ་འབྱམས་རྟོག་གེའི་སྤྱོད་ཡུལ་མིན། །ཞེས་དང༌། རྟོག་གེ་ངན་པའི་རང་
བཟོས་མ་བསླད་པའི། །ཞེས་སོ། །དེ་ལྟར་རྟོག་གེ་བ་རྣམས་ཀྱི་སྤྱོད་ཡུལ་མ་ཡིན་པ་བཞིན་དུ། སྔོན་ལས་མེད་པའི་བླུན་པོ་དག་གིས་ཀྱང་རྟོགས་
མི་ནུས་ཏེ། འདི་ནི་ཐེག་དགུའི་ཡང་རྩེ་མ་མཁའ་འགྲོའི་ཁ་རླངས་ཐུ་ལེ་བ། དུས་གསུམ་རྒྱལ་བའི་དགོངས་བཅུད་ཡིན་པས་ན། དབང་རྣོན་གྱི་གང་
ཟག་མ་གཏོགས། སྐལ་མེད་དབང་རྟུལ་གྱི་སྤྱོད་ཡུལ་མིན་ཏེ། ངེས་ཤེས་སྒྲོན་མེ་ལས། འཕགས་བོད་མཁས་གྲུབ་ཆེ་རྣམས་ཀྱིས། །ཡུན་རིང་
འབད་ནས་རྟོགས་དགོས་ན། །ཀྱེ་མ་བླུན་པོས་ཡུད་ཙམ་ལ། །རྟོགས་པར་སྨྲ་བ་ཐེ་ཚོམ་གཡོ། །ཞེས་པ་ལྟར་རོ། །འོན་ཀྱང་མན་ངག་ཟབ་མོ་འདི་
ནི། སྔོན་སྨོན་གྱི་སྦྱང་འཕྲོ་ཅན་གྱི་སྐལ་ལྡན་རྣམས་ཀྱི་ཟ་ཐང་ངམ་དབང་སྐལ་དུ།བརྒྱུད་གསུམ་བླ་མ་རྣམས་ཀྱིས་དུས་གསུམ་རྒྱལ་བ་ཡོངས་ཀྱི་
༄༅། །དགོངས་བཅུད་རྣམས་སྦས་གསང་མེད་པར་ཚིག་རྗེན་བྱུང་བྱས་ནས་བསྟན་པ་ཡིན་པས་ན། དབང་རྟུལ་ཡིན་ཀྱང་སྔོན་སྨོན་སྦྱང་འཕྲོ་དང་།
དད་པ་མོས་གུས་ཅན་འགའ་ཞིག་གིས་རྟོགས་པའང་ཡོད་དེ། ཇི་སྐད་དུ། ཡང་ན་བླུན་པོ་དད་པ་བརྟན། །དེ་ལ་སྦྱོར་བའི་དངོས་གྲུབ་ཉེ། །ཞེས་པ་
ལྟར་ཐོས་བསམ་ཡོན་ཏན་ལ་ཆེར་མ་སྦྱངས་ཀྱང་དད་པ་དང་མོས་གུས་ཀྱི་སྟོབས་ཀྱིས་མན་ངག་ལུགས་འདི་རྟོགས་ནུས་པ་ནི་ལམ་ཟབ་མོའི་མཐུ་
ཡིན་ཏེ། མུན་སེལ་སྒྲོན་མེ་ལས། ཐོས་བསམ་སྦྱང་པ་རྒྱ་ཆེར་མི་དགོས་པར། །མན་ངག་ལུགས་ཀྱི་སེམས་ངོ་སྐྱོང་བ་ཡིས། །གྲོང་སྔགས་ཕལ་མོ་
ཆེ་ཞིག་ཚེག་ཆུང་ངུས། །རིག་འཛིན་ས་ལ་གཤེགས་ཏེ་ལམ་ཟབ་མཐུ། །ཞེས་བརྒྱུད་པའི་བྱིན་རླབས་དང་རང་གི་དད་པ། བླ་མའི་མན་ངག་སོགས་
ཀྱི་ནུས་སྟོབས་ཀྱིས་མཐོང་ནུས་པར་གྱུར་ཅིག ཅེས་སོ། །རྫོགས་པ་ཆེན་པོའི་མན་ངག་སྟོན་པའི་བླ་མ་དེ་ཅི་འདྲ་ཞིག་དགོས་ན། ཨ་ཏི་བཀོད་པ་
ཆེན་པོའི་རྒྱུད་དང༌། བླ་མ་ཡང་ཏིག་ཡིད་བཞིན་ནོར་བུ་ལས། བླ་མའི་རིམ་པ་དངོས་གྲུབ་རྒྱ་མཚོ་གཉིས་ཀྱི་ནང་དུ་མན་ངག་སྟོན་པའི་བླ་མའི་
མཚན་ཉིད་གསུམ་བསྟན་ཡོད། དེ་ནི། འདི་སྣང་ཆོས་བརྒྱད་ལ་ཞེན་པ་ཆུང་བ། བརྒྱུད་པའི་བྱིན་རླབས་ལས་བྱུང་བའི་ཉམས་རྟོགས་རྒྱུད་ལ་ཡོད་
པ། སྐལ་ལྡན་རྗེས་སུ་འཛིན་པ་ལ་དྲིས་པའི་ལན་འདེབས་ནུས་པའོ། ། ༈ གཉིས་པ་འགལ་རྐྱེན་འཛིན་རྩོལ་བདུད་ཀྱི་གཡུལ་ལས་རྒྱལ་བར་
བསྟན་པ་ནི། སྤྲོས་ཤིང་དཔྱད་པ་ཀུན་རྟོག་སྣོན་མ་སྟེ། །བཙལ་ཞིང་བསྒྲུབ་པ་རང་ཉིད་ངལ་བའི་རྒྱུ། །དམིགས་ཤིང་བསྒོམ་པ་ཕྱིར་ཞིང་འཆིང་
༄༅། །པའི་གཟེབས། །ཟུག་ངུའི་སྤྲོས་པ་ནང་ནས་ཆོད་པར་ཤོག །ཅེས་རྫོགས་པ་ཆེན་པོའི་དངོས་གཞིའི་རིག་ངོ་སྐྱོང་སྐབས་སྤྲོས་ཤིང་དཔྱད་པ་
མེད་པར་རང་བབས་སུ་བསམ་མེད་སྒོམ་མེད་སྐྱོང་མེད་འཚོ་མེད་ཀྱི་ངང་དུ་འདུག་དགོས། དེ་མིན་དམིགས་གཏད་འཛིན་ཞེན་དང་བྱ་རྩོལ་བློ་ཡིད་
ཅན་གྱིས་སྤྲོས་ཤིང་དཔྱད་པ་ཐམས་ཅད་སྲིན་བུ་ཁ་ཆུས་རང་གིས་རང་འཆིང་བ་ལྟར། རིག་པ་འཆིང་བྱེད་ཀྱི་ཀུན་རྟོག་བཅོས་མ་འདི་དག་འཁྲུལ་
བའི་སྣོན་པ་སྟེ། ཐོག་མེད་ནས་ཀུན་རྟོག་འཁྲུལ་བའི་དབང་དུ་གྱུར་ནས་འཁོར་བ་ལས་ཐར་མ་ནུས་ན། སླར་ཡང་ཀུན་རྟོག་གི་སྣོན་མ་བྱས་ཏེ་
དཔྱད་པས་ཅི་ལ་ཕན། དཔེར་ན་དབུ་མ་པའི་རྒྱུ་ལ་དཔྱོད་པ་རྡོ་རྗེའི་ཟེགས་མ། འབྲས་བུ་ལ་དཔྱོད་པ་ཡོད་མེད་སྐྱེ་འགོག ངོ་བོ་ལ་དཔྱོད་པ་
གཅིག་དུ་བྲལ། ཐམས་ཅད་ལ་དཔྱོད་པ་རྟེན་འབྲེལ་ཆེན་མོའི་གཏན་ཚིགས་ལྟ་བུ་དང༌། བདག་ལས་མ་ཡིན་གཞན་ལས་མིན། །གཉིས་ལས་མ་
ཡིན་རྒྱུ་མེད་མིན། །དངོས་པོ་གང་དང་གང་ལ་ཡང་། །སྐྱེ་བ་ནམ་ཡང་ཡོད་མ་ཡིན། །གལ་ཏེ་བདག་ལས་བདག་སྐྱེས་ན། །སྐྱེ་བ་དོན་མེད་ཐུགས་
མེད་འགྱུར། །གལ་དེ་གཞན་ལས་གཞན་འབྱུང་ན། །མེ་ལྕེ་ནས་ནི་མུན་པ་འཐུག་པོ་འབྱུང་། །ཐམས་ཅད་ལས་ཀྱང་ཐམས་ཅད་སྐྱེ་བར་འགྱུར། ། 
སོགས་ཅི་འདྲ་བའི་དཔྱད་པ་མང་པོ་ཞིག་བྱས་ཀྱང་། འདི་ནས་བསྟན་པའི་དོན་ངོ་བོའི་གནས་ལུགས་རིག་པ་རང་བབས་ཀྱི་ཡེ་ཤེས་དང་ཕྱོགས་
ཙམ་ཉེ་མི་ཐུབ། དཔྱད་པ་དེ་དག་བློ་བཅོས་མའི་སྒོ་ནས་རྩོལ་བཅས་དགག་སྒྲུབ་ལ་བརྟེན་ནས་དཔྱད་པས་དཔྱད་སྟོང་ཡིན་ལ། རྫོགས་པ་ཆེན་པོ་
༄༅། །ནི་ཡེ་སྟོང་གི་དོན་མ་བཅོས་རང་བབས་གཉུག་མའི་ངང་མངོན་དུ་བྱས་ཏེ་དགག་སྒྲུབ་རྩོལ་བས་མ་བསླད་པའི་གདངས་གཤིས་ཐོག་ཏུ་
ཕེབས་པ་ཡིན་པས་ན་འདི་གཉིས་ལ་གནམ་ས་ལྟ་བུའི་ཁྱད་པར་ཡོད། དཔྱད་པ་དེ་དག་གིས་རིག་པའི་ཡིན་ལུགས་སྒྲིབ་པར་བྱེད་པ་མ་གཏོགས།
མཐོང་བྱེད་དུ་མི་འགྲོ་བས་ཐམས་ཅད་གོལ་ས་ཡིན། སེམས་ཀྱི་གནས་ལུགས་ཟང་ཐལ་སྤྲོས་བྲལ་མཉམ་ཉིད་ཆེན་པོ་ནི་རྩོལ་སྒྲུབ་དེ་དག་ལས་
འདས་པ་ཞིག་ཡིན། དེ་བཞིན་ཀུན་རྟོག་གཉིས་འཛིན་འཁྲུལ་བའི་དབང་དུ་གྱུར་ནས་བཙལ་ཞིང་སྒྲུབ་པ་ཇི་ལྟར་བྱས་ཀྱང་རང་ཉིད་ངལ་བའི་རྒྱུ་
རུ་འགྱུར་བ་མ་གཏོགས་མ་བཅོས་རང་བབས་ཀྱི་རིག་པ་གཅེར་བུ་སོ་མ་རྗེན་པའི་གནས་ལུགས་ཕར་ཕར་བསྒྲིབས་ནས་གོལ་ས་ཡིན། དཔེར་ན་།
ཐེག་པ་འོག་མ། མ་ཧཱ་ཡོ་ག་ལྟར་ལུས་བསྐྱེད་རིམ་གྱིས་ལྷ་ཡིན་བསམ་པ་དང་། ངག་སྔགས་སུ་བཟླ་བ། སེམས་དྲན་རྟོག་ཐུགས་སུ་གསལ་བ་ཀུན་
ཀྱང་གོལ་ས་ཡིན། ཨ་ནུ་ཡོ་ག་ལྟར་རྩ་ཐིག་རླུང་གསུམ་བསྒོམ་པ་དང་། རྫོགས་རིམ་བཅོས་མའི་ལམ་བསྟེན་པ་ལྟ་བུ་དང་། ཕྱག་ཆེན་གྱི་གནས་
འགྱུ་རིག་གསུམ་ལ་དཔྱད་པ། དུས་འཁོར་གྱི་སྦྱོར་བ་ཡན་ལག་དྲུག ཇོ་ནང་གི་ན་རོ་ཆོས་དྲུག་སོགས་དེ་ཐམས་ཅད་སྤྲོས་ཤིང་དཔྱད་པ་དང།
རྩོལ་ཞིང་སྒྲུབ་པ་ལས་མ་འདས་པས་ན། དེ་འདྲ་ཐམས་ཅད་རང་ཉིད་ངལ་ཞིང་དུབ་པའི་རྒྱུ་རུ་འགྱུར་བ་མ་གཏོགས། རྫོགས་ཆེན་རང་ལམ་གྱི་མ་
བཅོས་རང་བབས་གཤིས་ཀྱི་བཞུགས་ཚུལ་གྱི་ཕྱོགས་ཙམ་ཉེ་མི་ནུས། དེ་འདྲའི་བྱེད་རྩོལ་གྱི་ཆོས་ཐམས་ཅད་ནི། གནམ་ངོའི་སྤྲིན་དེངས་བའི་ཆེད་།
༄༅། །དུ་ས་གཞིའི་རྡུལ་ཕྱགས་པ་དང་འདྲ་བས་དཀའ་ལས་རེད། དེས་ན་བྱེད་རྩོལ་གྱིས་ཆོས་ཐམས་ཅད་ཆམས་ཀྱིས་བཞག་ལ། སྐྱིད་ཉལ་
བརྒྱབ་སྟེ། རང་གི་སེམས་ཀྱིས་སེམས་ལ་བལྟས་ན་ངོ་མཚར་རྒྱ་མཚོ་ལྟ་བུའི་ལྟད་མོ་སེམས་ཀྱི་གསང་ན་ཡོད་ཅེས་གསུངས། དེས་ན་སེམས་ཀྱི་།
གནས་ལུགས་སྤྲོས་བྲལ་མཉམ་པ་ཉིད་ཀྱི་དོན་རྟོགས་དགོས་ན་མ་བཅོས་རང་བབས་གཤིས་ཀྱི་ངང་དུ་འཇོག་པ་ལས། གཞན་དམིགས་ཤིང་སྒོམ་
པ་སོགས་སྤང་བླང་བྱེད་རྩོལ་ཇི་ལྟར་བྱས་ནའང་ཕྱི་ཕྱིར་འཁྲུལ་ཞིང་ཀུན་རྟོག་གི་འཆིང་བའི་གཟེབ་རྒྱ་ལས་ཐར་བའི་གོ་སྐབས་མེད་པ་ཡིན། དེའི་
ཕྱིར་དམིགས་གཏད་འཛིན་ཞེན་དགག་སྒྲུབ་སྤང་བླང་བྱ་རྩོལ་བློ་ཡིད་སོགས་ཀྱི་ཟུག་རྔུའི་སྤྲོས་པ་ཐམས་ཅད་ནང་ནས་ཆོད་པར་ཤོག་ཅིག དེ་
ལྟར་ཅི་ཡང་མི་བསམ་པར་མ་བཅོས་རང་བབས་སུ་བཞག་པ་ལ་བརྟེན་ནས་སེམས་ཀྱི་གནས་ལུགས་རྟོགས་དགོས། འོན་ཀྱང་ཅི་ཡང་མི་བསམ་
པར་བཞག་པ་ཙམ་ནི། བཞག་ཐབས་ཀྱི་མན་ངག་ཙམ་མ་གཏོགས་ལྟ་བ་དངོས་མིན་ཀྱང་། ཅི་ཡང་མི་བསམ་མཁན་གྱི་སེམས་ཁོ་རང་གི་ངོ་བོ་ལ་
བབས་ཀྱིས་བཞག་པས་འགྱུ་རྟོག་ཐམས་ཅད་དང་བྲལ་བ་ནམ་མཁའ་དྭངས་པ་ལྟ་བུའི་རྗེན་སེང་ངེ་མངོན་དུ་གྱུར་བ་དེ་ལས་གཞན་པའི་རིག་པ་
ཞེས་མཛེས་སྡུག་བཀྲག་མདངས་དང་ལྡན་པ་ཞིག་ཡོད་པར་མ་སེམས་ཤིག དེས་ན་ཁ་ནང་དུ་ལོག་ཙམ་མམ། ཁ་ནང་དུ་ཀྱུ་ཙམ་ན། སེམས་ཀྱི་
གནས་ལུགས་སྟོང་གསལ་བརྗོད་དུ་མེད་པའི་རང་རིག་རང་ཤེས་ཀྱི་རིག་པ་གསལ་སེང་ངེ་འདུག་པ་འདི་རྫོགས་པ་ཆེན་པོའི་ལྟ་བ་དངོས་ཡིན་
༄༅། །ནོ། ། ༈ གཉིས་པ་ཐབས་ལས་བྱུང་བའི་ཡེ་ཤེས་ངོས་བཟུང་བ་ལ། ལེ་ལོ་ཅན་འབད་མེད་དུ་གྲོལ་བ་ཀ་དག་ཁྲེགས་ཆོད་ཀྱི་ལམ་རིམ་
བཤད་པ། བརྩོན་འགྲུས་ཅན་འབད་བཅས་སུ་གྲོལ་བ་ལྷུན་གྲུབ་ཐོད་རྒལ་གྱི་ལམ་གནད་བསྟན་པ། དེ་གཉིས་ཀའི་འབྲས་བུ་སྤངས་རྟོགས་ཕྲིན་
ལས་གསུམ་ངོས་བཟུང་བའོ། །དང་པོ་ལ། ལྟ་སྒོམ་སྤྱོད་འབྲས་སོ་སོར་བསྟན་པ་དང༌། གཅིག་ཏུ་བསྟན་ཏེ་མཇུག་བསྡུ་བ་གཉིས། དང་པོ་ལ་ཆོས་
ཟད་ཀ་དག་ཆེན་པོར་ལ་བཟླ་བ། བྱ་བྲལ་ཟང་ཐལ་རྗེན་པར་འགག་བསྡམ་པ། ཡོངས་གྲོལ་མཉམ་པ་ཆེན་པོར་ཆིངས་སུ་བཅིང་བ་དང་གསུམ་
ལས། དང་པོ་ལ། འཁྲུལ་མེད་ཀ་དག་གི་ལྟ་བ་ངོ་སྤྲད་པ། དེ་ལ་སྤྲོས་བྲལ་དབུ་མ་ཆེན་པོའི་ལམ་གནད་ཡར་ལྡན་དུ་རྫོགས་ཚུལ། འཛིན་མེད་
ཕྱག་རྒྱ་ཆེན་པོའི་དོན་གནད་གཅིག་ཏུ་འདུས་པར་བསྟན་པ་དང་གསུམ། དང་པོ་ནི། བསམ་བརྗོད་བྲལ་ལ་མཐོང་བ་གང་མེད་ཀྱང་། །མ་མཐོང་
ལྷག་མར་གྱུར་བ་གང་ཡང་མེད། །རང་སེམས་ཁོ་ཐག་ཆོད་པ་ཟབ་མོའི་དོན། །མཚོན་པར་དཀའ་བའི་དེ་ཉིད་རྟོགས་པར་ཤོག །འདི་ལྟ་བ་ངོ་སྤྲད་
པའི་ཐབས་རེད། སྤྱིར་ངོ་སྤྲད་ཐབས་དེ་ལ་སྒྲ་ཐལ་འགྱུར་རྩ་བའི་རྒྱུད་ཀྱི་རྗེས་སུ་འབྲངས་ནས་ཀུན་མཁྱེན་ཆེན་པོའི་ཆོས་དབྱིངས་མཛོད་ཀྱི་ལེའུ་
དགུ་བའི་ནང་ན་ངོ་སྤྲད་ཐབས་དགུ་གསུངས་ཡོད་ཀྱང་། འདིར་བཞག་ཐབས་ལ་བརྟེན་ནས་རང་གི་སེམས་ངོ་ལ་བལྟས་པའི་ཚེ། ཡོད་པ་རེད་
སྙམ་ན། སྤྲོས་པ་ཐམས་ཅད་དང་བྲལ་བའི་ནམ་མཁའ་ལྟ་བུ་འདི་ཡོད་པའི་ཆོས་སུ་མ་གྲུབ་པ་དང༌། འོ་ན་མེད་པའོ་སྙམ་ན་མེད་པ་གཏན་མེད་རི་
༄༅། །རྭ་དང་མོ་གཤམ་གྱི་བུ་ལྟ་བུ་མ་ཡིན་པར་རང་གཤིས་ལ་རང་རིག་རང་ཤེས་ཀྱི་བདག་ཉིད་ཅན། དཔེར་ན་ཉི་མ་དང་ཟེར་བཞིན་དུ་སྟོང་
གསལ་འགག་པ་མེད་པའི་རང་གཤིས་ལ་རང་གིས་ངེས་པ་འཁྲུངས་ཤིང་ཁོ་ཐག་ཆོད་རྒྱུ་ཞིག་ཡོད། འོ་ན་ཡོད་མེད་གཉིས་ཀ་ཨེ་ཡིན་ན། ཡོད་
མེད་གཉིས་ནི་འགལ་བ་ཡིན་པས་གཉིས་ཀ་ཡིན་ཚུལ་མེད། གཉིས་ཀ་མ་ཡིན་པ་ཞེས་ངོས་བཟུང་དུའང་མེད་དེ། སྤྲོས་བྲལ་ཡིན་པའི་ཕྱིར་རོ། །
དེས་ན་ཉག་བླ་པདྨ་བདུད་འདུལ་གྱིས། ཡོད་པ་མ་ཡིན་རྒྱལ་བས་འདི་མ་གཟིགས། །མེད་པ་མ་ཡིན་འཁོར་འདས་ཀུན་གྱི་གཞི། །གཉིས་ཀ་ཡིན་
དང་མིན་པ་གང་ཡང་མེད། །ཅེས་པ་ལྟར་མཐའ་བཞི་དང་བྲལ་བའི་བསམ་རྒྱུ་མེད་པའི་སྤྲོས་བྲལ་ཟང་ཀ་མ། སྒྲ་ཚིག་གིས་བརྗོད་པ་དང་བྲལ་
བའི་བརྗོད་མེད་བློ་འདས་ཀྱི་ཡེ་ཤེས་ཆེན་པོ་ལ་ཡུལ་དང་ཡུལ་ཅན་གྱིས་བལྟས་པའི་ཚེ་བལྟ་བྱ་ལྟ་བྱེད་དང་བྲལ་བའི་མཐོང་བ་གང་ཡང་མེད་ཀྱང།
ཇི་སྐད་དུ། བལྟས་པས་མི་རིག བཙལ་བས་མི་རྙེད། བཞག་པས་མི་འདུག བཏང་བས་མི་འགྲོ་གསུངས་པ་ལྟར་ལྟ་མཁན་ཁོ་རང་གི་གཤིས་ལ་
བབས་ཀྱིས་བཞག་ཚེ། མི་ཕམ་པས། དེ་ཚེ་ཐད་ཀའི་ནམ་མཁའ་ལ། །བལྟས་པ་བཞིན་དུ་རང་གི་སེམས། །འགྱུ་བཞིན་པ་ལ་སྟོང་པ་ཉིད། །ངེས་
ཤེས་ཁོ་ཐག་ཆོད་པ་དགོས། །ཞེས་གསུངས་པ་ལྟར་སྐྱོན་གསུམ་བྲལ་བའི་ནམ་མཁའ་ལ་བལྟས་པ་ལྟར། རང་གི་རིག་པ་སྟོང་གསལ་འགག་པ་
མེད་པའི་རིག་ཆ་རྗེན་པ་མངོན་དུ་གྱུར་པའི་ངང་ལ་རང་བབས་སུ་འཇོག་པ་ལས་གཞན་དངོས་མཚན་ཅན་དུ་མཐོང་བ་གང་ཡང་མེད་ལ། འོན་ཀྱང་
༄༅། །མ་མཐོང་ལྷག་མར་གྱུར་བའི་ཆོས་ཞིག་ཀྱང་གང་ཡང་མེད་དེ། མ་མཐོང་བ་མཐོང་བ་དམ་པའི་དོན་དང་། མ་རྙེད་པ་དེ་རྙེད་པ་ཐམས་ཅད་
ཀྱི་མཆོག་ཡིན་ཏེ། མི་ཕམ་རིན་པོ་ཆེའི་ཉམས་མགུར་སྒྲ་སྙན་སྤྲིན་གྱི་རོལ་མོ་ལས། སྣ་ཚོགས་འཆར་བ་ཡི་སེམས་དེ་བཙལ་བས། །རྙེད་མེད་
གཤིས་ལུགས་ཀྱི་བབས་སུ་ཤར་བ། །དྲི་མེད་རིག་ཁམས་ཁོ་ཡིན་པར་འདུག་པས། །ཞེས་སོ། །དེས་ན་མ་བཅོས་རིག་པའི་གཤིས་ཐོག་ཏུ་ཐོན་ཚེ་
མྱོང་བྱ་མྱོང་བྱེད་མེད་ཀྱང་། ནམ་མཁའ་དྭངས་བ་ལྟ་བུའི་རྗེན་སེང་ངེ་བའི་སྟེང་དུ་ནང་རང་གི་སེམས་ཀྱི་ཁོ་ཐག་ནང་ནས་ཆོད་པ་ཞིག་འོང་ན་དེ་ནི་
ཟབ་མོའི་དོན་ཡིན་ཏེ། མུན་སེལ་སྒྲོན་མེ་ལས། མྱོང་བྱ་མྱོང་བྱེད་གཉིས་མེད་ཀྱང་རང་གི་རང་བཞིན་རང་གིས་ཁོ་ཐག་ཆོད་ནས་འདི་ལས་གཞན་
མི་འདུག་སྙམ་པ་བྱུང་ན། དེ་ལ་བསམ་བརྗོད་ཀྱི་སྨྲ་མེད་ཀྱང་མཐའ་བྲལ་དང་། བརྗོད་བྲལ། གཉུག་མའི་འོད་གསལ་དང་རིག་པ་ཞེས་བཏགས་
ཆོག་སྟེ་ཞེས་དང་། གནས་ལུགས་རྡོ་རྗེའི་ཚིག་རྐང་ལས། མཁས་བཙུན་བརྒྱ་དང་གྲུབ་ཐོབ་སྟོང་། །ལོ་པཎ་ཁྲི་དང་མན་ངག་འབུམ། །བསྟན་
བཅོས་བྱེ་བ་ས་ཡ་དང༌། །མཇལ་ཡང་ཐེ་ཚོམ་བཅད་མི་དགོས། །ཞེས་གསུངས་པ་ལྟར་རོ། །དེ་ལྟ་བུའི་གནས་ལུགས་ཟབ་མོའི་དོན་དེ་བློས་
བསམ་དུ་མེད་པ། དཔེས་མཚོན་དུ་མེད་པའི། གཉིས་སུ་སྣང་བའི་བློས་མཚོན་པར་དཀའ་བའི་གནས་ལུགས་དེ་ཁོ་ན་ཉིད་ཀྱི་དོན་དེ་ཉིད་རྟོགས་
པར་ཤོག་ཅིག མདོ་སྡེ་རྣམས་ལས་ནམ་མཁའ་མིག་གིས་མཐོང་ཟེར་བ་དེ། ནམ་མཁའ་ལ་དབྱིབས་དང་། ཁ་དོག་མེད་པའི་སྟོང་བ་ཡིན་པ་མཐོང་
༄༅། །ན། ནམ་མཁའ་མིག་གིས་མཐོང་བའི་ཐ་སྙད་སྦྱར་བ་བཞིན་དུ། འདིར་ཡང་རང་བྱུང་རིག་པ་དཔེས་མཚོན་དུ་མེད་པ་བློས་བསམ་དུ་མེད་
པའི་རིག་སྟོང་སྤྲོས་བྲལ་ཆོས་ཉིད་མཉམ་པ་ཉིད་དུ་རྟོགས་པ་ལ། མཚོན་པར་དཀའ་བའི་ཆོས་ཉིད་རྣལ་མའི་དོན་རྟོགས་པ་ཞེས་བྱའོ། །
༈ གཉིས་པ་སྤྲོས་བྲལ་དབུ་མ་ཆེན་པོའི་ལམ་གནད་ཡར་ལྡན་དུ་རྫོགས་ཚུལ་ནི། སྤྲོས་ཀུན་ཀ་ནས་དག་ཕྱིར་ཡོད་མཐའ་སྤངས། །རིག་གདངས་
ལྷུན་གྱིས་གྲུབ་པས་མེད་མཐའ་བྲལ། །གཉིས་སུ་བརྗོད་ཀྱང་རྟོག་པས་འཇུག་ཚུལ་ཙམ། །དབྱེར་མེད་བརྗོད་བྲལ་མཉམ་པའི་དོན་མཐོང་ཤོག །
ཅེས་ཕྱི་ནང་སྣོད་བཅུད་འཁོར་འདས་ཀྱི་ཆོས་སོགས་ཆོས་ཁམས་རྒྱ་མཚོའི་སྣང་བ་ལྟ་བུའི་སྤྲོས་བཅས་ཀྱི་མཚན་མ་ཀུན་བརྟགས་ཤིང་དཔྱད་ན་ཀ་།
ནས་དག་པ་ཡིན་ལ། མ་བརྟགས་མ་དཔྱད་ཀྱང་ཀ་ནས་དག་པ་ཡིན། དཔེར་ན་དབུ་མ་པའི་རིགས་པ་གཅིག་དུ་བྲལ། རྡོ་རྗེའི་གཟེགས་མ། ཤིང་
རྟ་རྣམ་བདུན་དང་རྣམ་ལྔའི་རིགས་པས་བརྟགས་ཤིང་དཔྱད་ན་མེད་པ་ཀ་ནས་དག་པ་ཡིན་པ་དང་། ཀ་བ་ལྟ་བུ་དངོས་པོ་གཅིག་ལ་མཚོན་ན་
རགས་པ་ཕྲ་བ། ཕྲ་བ་ཆ་ཤས། ཆ་ཤས་ཆ་མེད། ཆ་མེད་ཡུལ་མེད། ཡུལ་མེད་སྟོང་པ་ཉིད་དུ་གཏན་ལ་ཕབ་ཚེ། ཀ་བར་འཛིན་པ་དེ་བློ་ངོར་དེངས་
འགྲོ་ནུས། དེ་བཞིན་དུ་ཆོས་ཐམས་ཅད་རིགས་འདྲ། མ་བརྟགས་མ་དཔྱད་པར་ཐད་ཀར་བཞག་ཚེ། ཆོས་འདི་དག་ཐམས་ཅད་གཞི་མེད་རྩ་བྲལ་
མཁའ་དབྱིངས་ལྟ་བུ། ཡུལ་མེད་ཟང་ཐལ་གྱི་རོལ་བ། འཁོར་འདས་ཀུན་ཁྱབ་ཀྱི་བདག་ཉིད། དུས་གསུམ་འཕོ་འགྱུར་དང་བྲལ་བ། བྱ་རྩོལ་བློ་
༄༅། །ཡུལ་ལས་འདས་པ། དམིགས་གཏད་མྱོང་ཞེན་དང་བྲལ་བའི་གདོད་ནས་དག་པའམ་ཀ་ནས་དག་པའི་བདག་ཉིད་ཅན་ཡིན་ནོ། །དེས་ན་
སྤྲོས་པའི་ཆོས་ཐམས་ཅད་ཀུན་ཡེ་གདོད་མ་ནས་ཀ་ནས་དག་པའི་སྟོང་པ་ཉིད་ཡིན་པའི་ཕྱིར་ན་ཡོད་པའི་མཐའ་འམ་རྟག་མཐའ་སྤངས་བ་ཡིན།
སྤྱིར་དབུ་མ་ཆེན་པོས་ཡང་། ཆོས་ཐམས་ཅད་ཡོད་མེད་ཡིན་མིན་གྱི་མཐའ་བཞི་དང་བྲལ་བ་དང༌། སྤྲོས་པའི་མཐའ་བརྒྱད་དང་བྲལ་བ། སྐྱེ་
འགག་གནས་གསུམ་དང་བྲལ་བ། སྒྲོ་འདོགས་སོ་གཉིས་དང་བྲལ་བས་ཀ་ནས་དག་པར་འདོད་པ་ལ། འདིར་རྫོགས་པ་ཆེན་པོ་དང་ཁྱད་པར་
མེད་པ་ཡིན། འོ་ན་རྫོགས་པ་ཆེན་པོ་འདི་དབུ་མ་ཆེན་པོ་དང་མི་འདྲ་བའི་ཁྱད་པར་གྱི་ཆོས་དེ་གང་ཡིན་ཟེར་ན། རིག་གདངས་ལྷུན་གྱིས་གྲུབ་པའི་
མེད་མཐའ་བྲལ། ཞེས་པ་དེ་ཡིན་ཏེ། དབུ་མའི་སྐབས་ན་རིག་གདངས་ལྷུན་གྱིས་གྲུབ་པ་ཞེས་པའི་ཚིག་ཟུར་ཙམ་ཡང་བརྗོད་མེད། རིག་གདངས་
ལྷུན་གྱིས་གྲུབ་པ་ནི། རིག་པ་སྟོང་གསལ་བརྗོད་མེད་ཀྱི་རིག་ཆ་རྗེན་པ། རང་རིག་རང་གསལ་གྱི་ཡེ་ཤེས། རང་ངོ་རང་ཤེས་ཀྱི་འོད་གསལ།
རིག་གདངས་ལྷུན་གྲུབ་ཀྱི་ཡེ་ཤེས། ཡེ་ནས་སྐུ་དང་ཡེ་ཤེས་འདུ་འབྲལ་མེད་པར་བཞུགས་པ་དེ་ཡིན། ཆོས་ཀུན་ཀ་ནས་དག་པའི་སྟོང་པ་ཞེས་པ་
འདིས་དབུ་མ་ཆེན་པོའི་ལམ་གནད་ཆ་ཚང་བ་ཞིག་བསྟན་ཟིན་ཏོ། །འོན་ཀྱང་འཁོར་ལོ་ཐ་མའི་སྐབས་ན་སྐུ་དང་ཡེ་ཤེས་ཀྱི་ཡོན་ཏན་ཐམས་ཅད་
ཡེ་ལྡན་དུ་ཡོད་ཟེར་བ་ཞིག་ཡོད་ཀྱང་དེ་ལ་ངེས་པར་དཔྱད་ན་སངས་རྒྱས་ཉིད་ཀྱི་ཞལ་ནས། དེ་ནི་ས་བཅུའི་རྒྱུན་མཐའ་ན་གནས་པའི་གང་ཟག་
༄༅། །རྣམས་ཀྱིས་ཀྱང་མཚན་མོའི་གཟུགས་བཞིན་མ་གཏོགས་ཇི་ལྟ་བ་བཞིན་མཐོང་མི་ནུས་གསུངས་ཡོད། རྫོགས་པ་ཆེན་པོའི་ནི་ད་ལྟ་སོ་
སྐྱེས་ཕལ་བ་ཞིག་ཡིན་ཀྱང་། ལམ་འདིར་ཞུགས་ནས་རྫོགས་ཆེན་རིག་པ་ངོ་འཕྲོད་ཡོད་ན། རིག་གདངས་ལྷུན་གྱིས་གྲུབ་པ་འདི་རྟོགས་ཡོད་པས་
ན། འདིར་དབུ་མ་ཆེན་པོའི་ལམ་གནད་ཀྱི་ཡོན་ཏན་ཐམས་ཅད་ཡར་ལྡན་གྱི་ཚུལ་དུ་རྫོགས་པའོ། །དེས་ན་གོང་གི་ཆོས་ཀུན་ཀ་ནས་དག་པས་སྟོང་
པ་ཡིན། ཞེས་པའང་སྟོང་བ་ཇ་མེད་ཆུ་མེད་གཏན་མེད་རི་རྭ་ལྟ་བུ་མ་ཡིན་པར་སྟོང་ཡང་རིག་གདངས་མ་འགགས་པ། ཇི་སྐད་དུ། སྟོང་པའི་རང་
བཞིན་རང་འོད་གསལ༔ གསལ་བའི་ཐུགས་རྗེ་འགག་པ་མེད༔ ཅེས་པ་ལྟར་གསལ་སྟོང་འགག་མེད་དམ་རིག་གདངས་མ་འགགས་པར་རང་རིག་
རང་ཤེས་པའི་འོད་གསལ་བའི་ཡེ་ཤེས་སྐུ་དང་ཡེ་ཤེས་འདུ་འབྲལ་མེད་པར་ལྷུན་གྱིས་གྲུབ་པས་ན། མེད་མཐའ་འམ་ཆད་པའི་མཐའ་དང་བྲལ་
བ་ཡིན་ནོ། །ཚིག་འདིས་བདེ་སྟོང་གཉིས་མེད་ཀྱི་ཡེ་ཤེས་ཀྱང་གསལ་ལ་རྗེན་པར་གོ་ནུས། མི་ཕམ་པས། སྟོང་བར་ཞེན་པ་བཟློག་ཕྱིར་དུ། །
སྔགས་ལས་བདེ་བ་ཆེན་པོར་བསྟན། །ཞེས་པའང་ངོ་བོ་ཀ་དག་དང་རིག་གདངས་ལྷུན་གྲུབ་གཉིས་དབྱེར་མེད་པ་དང་། རིག་སྟོང་དབྱེར་མེད་ཀྱང་
ཡིན་ལ་བདེ་སྟོང་དབྱེར་མེད་ཀྱང་ཡིན་ཏེ། ཇི་སྐད་དུ། བདེ་སྟོང་གཉིས་མེད་ཡེ་ཤེས་དེ། །ཡུལ་དང་ཡུལ་ཅན་བྲལ་བ་ཡི། །ཚུལ་གྱིས་ཉམས་སུ་
མྱོང་བར་བྱེད། །ཅེས་སོ། །དེས་ན་ངོ་བོ་ཀ་དག རིག་གདངས་ལྷུན་གྲུབ་ཅེས་གཉིས་དང་། ཡོད་པ་དང་མེད་པ་གཉིས་དང༌། ཡོད་མེད་གཉིས་ཀ་
༄༅། །དང་གཉིས་ཀ་མ་ཡིན་ཞེས་སྒྲ་རྟོག་གིས་གཉིས་སུ་བརྗོད་ཀྱང་རྟོག་པས་འཇུག་ཚུལ་ཙམ་དུ་བརྗོད་པ་མ་གཏོགས། རིག་པའི་གཤིས་ལ་
གཉིས་དང་གཉིས་མིན་ཟེར་བ་གང་ཡང་མ་གྲུབ་པའི་སྤྲོས་བྲལ་ཡིན་པའི་ཕྱིར་རོ། །དེས་ན་གསལ་སྟོང་དབྱེར་མེད། བདེ་སྟོང་དབྱེར་མེད། སྣང་
སྟོང་དབྱེར་མེད།རིག་སྟོང་དབྱེར་མེད་རྣམས་དོན་གཅིག་པས། དེ་དག་ནི་སྨྲ་བསམ་བརྗོད་པ་དང་བྲལ་བའི་སྤྲོས་བྲལ་མཉམ་པ་ཉིད་ཅེས་པའི་
དོན་ཏེ། དེ་ཉིད་མ་གབ་རྗེན་པར་མཐོང་བར་ཤོག་ཅིག ༈ གསུམ་པ་འཛིན་མེད་ཕྱག་རྒྱ་ཆེན་པོའི་དོན་གནད་གཅིག་ཏུ་འདུས་པར་བསྟན་པ་ནི།
འདི་ན་མཛུབ་མོས་ཟླ་བ་ཇི་བཞིན་དུ། །དང་པོ་ཡིད་དཔྱོད་ཚིག་གིས་མཚོན་བྱས་ཀྱང་། །ཆོས་ཉིད་རང་བབས་ཡིད་དཔྱོད་ཡུལ་ལས་འདས། །རང་
གིས་རང་ལ་བླན་ཏེ་མཐོང་བར་ཤོག །དེའང་འདིའི་ནང་དུ་འཛིན་མེད་ཕྱག་རྒྱ་ཆེན་པོའི་དོན་གནད་ཇི་ལྟར་འདུ་སྙམ་ན། སྤྱིར་ཕྱག་རྫོགས་དབུ་
གསུམ་གྱི་ཁྱད་པར་ཡང་། རྫོགས་ཆེན་པ་རང་བྱུང་རྡོ་རྗེའི་ཞལ་ནས། མཐའ་དང་བྲལ་བ་འདི་ནི་དབུ་མ་ཆེ། །ཡིད་དཔྱོད་བྲལ་བ་འདི་ནི་ཕྱག་རྒྱ་
ཆེ། །འདི་ནི་ཀུན་གྱི་རྫོགས་ཆེན་ཞེས་ཀྱང་བྱ། །མཐའ་དག་སེམས་ཀྱི་ཆོས་ཉིད་རྟོགས་པར་བྱ། །ཞེས་གསུངས་པ་ལྟར་རྫོགས་པ་ཆེན་པོ་རང་བྱུང་
གི་རིག་པ་འདི་ལ་ཡོད་པ་དང་མེད་པ་ལ་སོགས་པའི་སྤྲོས་པའི་མཐའ་ཐམས་ཅད་དང་བྲལ་བའི་ཆ་ནས་དབུ་མ་ཆེན་པོའི་ལམ་གནད་ཐམས་ཅད་
ཡོན་ཏན་ཡར་ལྡན་གྱིས་ཡོངས་སུ་རྫོགས་པ་དང་། ཡིད་དཔྱོད་ཀྱི་འཛིན་པ་ཀུན་དང་བྲལ་བའི་ཆ་ནས་བསྒོམ་མེད་འོད་གསལ་ཕྱག་རྒྱ་ཆེན་པོའི་
༄༅། །ལམ་གནད་ཐམས་ཅད་ཡོན་ཏན་ཡར་ལྡན་དུ་ཡོངས་སུ་འདུ་བ་ནི་ཆོས་ཉིད་རང་བབས་ཡིད་དཔྱོད་ཡུལ་ལས་འདས་ཞེས་པས་གོ་ནུས་སོ། །
དེ་བཞིན་ཉག་བླ་པདྨ་བདུད་འདུལ་གྱིས། ས་ལམ་མཐར་ཕྱིན་དབུ་མ་ཆེན་པོ་དེ། །འཛིན་མེད་མཐའ་བྲལ་ཆོས་ཉིད་ངང་དུ་ཞོག །བསྒོམ་མེད་འོད་
གསལ་ཕྱག་རྒྱ་ཆེན་པོ་དེ། །ཆོས་ཀུན་རྣམ་དག་དམིགས་མེད་ངང་དུ་ཞོག །ཆོས་ཉིད་སྣང་ཟད་རྫོགས་པ་ཆེན་པོ་དེ། །འཁོར་འདས་གཉིས་མེད་
རང་གྲོལ་ངང་དུ་ཞོག །ཕྱག་རྫོགས་དབུ་གསུམ་དབྱེར་མེད་ཆོས་ཀྱི་སྐུ། །བལྟ་བྱ་ལྟ་བྱེད་བྲལ་བའི་ངང་དུ་ཞོག །ཅེས་གསུངས་པ་ལྟར། ཕྱག་
རྫོགས་དབུ་གསུམ་གྱི་ལམ་གནད་ཡོངས་སུ་རྫོགས་པ་ཐམས་ཅད་ཡོན་ཏན་ཡར་ལྡན་གྱི་ཚུལ་དུ་འདི་ལ་རྫོགས་པ་ཡིན་ནོ། །དེའང་དཔེར་ན། འདི་
ན་མཛུབ་མོས་ཟླ་བ་སྟོན་རྒྱུའི་དབང་དུ་བྱས་ན། མཛུབ་མོ་འདི་ཟླ་བ་སྟོན་བྱེད་ཡིན་ལ། སྟོན་རྒྱུའི་དངོས་པོ་དེ་ཟླ་བ་རེད་མ་གཏོགས་མཛུབ་མོ་མ་
རེད། དེ་ཇི་ལྟ་བ་བཞིན་དུ། དང་པོ་བླ་མས་སྣ་ཚོགས་པའི་ཐབས་ལ་བརྟེན་ནས། སེམས་ཀྱི་ཁང་བུ་བཤིག་པ་དང་། ཤན་འབྱེད་རྣམ་པ་གསུམ་
སོགས་ཡིད་དཔྱོད་དང་སྒྲ་དང་ཚིག་གིས་ཐབས་ལམ་འདི་ལ་བརྟེན་ནས་རིག་པའི་ཡེ་ཤེས་དེ་ནམ་མཁའ་ལྟ་བུའོ་ཞེས་མཚོན་པར་བྱས་ཀྱང༌། 
ཡིད་དཔྱོད་སྒྲ་ཚིག་ནམ་མཁའ་བཅས་ནི་མཚོན་བྱེད་མ་གཏོགས་མཚོན་བྱ་མིན། མཚོན་བྱ་རིག་པའི་ཡེ་ཤེས་ནི། སྒྲ་ཚིག་ལས་འདས་པའི་སྤྲོས་
བྲལ་མཉམ་ཉིད་ཆེན་པོའི་ཡེ་ཤེས་ཡིན། སྤྱིར་ཡིག་ཆ་རྣམས་སུ་དཔེ་ནམ་མཁའ་ལྟ་བུ། དོན་སྐྱེ་བ་མེད་པ། རྟགས་ནི་སེམས་ཉིད་འགག་པ་མེད་
༄༅། །པ། ཞེས་དང་། ནམ་མཁའ་ལྟ་བུའི་ཆོས་རྣམས་ལ། །ནམ་མཁའ་ལྟ་བུའི་སེམས་ཀྱིས་ནི། །ནམ་མཁའ་ལྟ་བུར་བསྒོམ་བྱས་ན། །ནམ་
མཁའ་ལྟ་བུར་སངས་རྒྱས་སོ། །ཞེས་ནམ་མཁའི་དཔེས་མཚོན་ཀྱང་། མཚོན་བྱ་རིག་པ་ནི་མཚོན་བྱེད་ལས་འདས་པས་ན། ནམ་མཁའ་རྟོགས་
པས་རིག་པ་རྟོགས་མི་ནུས་ཏེ། ཇི་སྐད་དུ། སེམས་ཉིད་མཚོན་དོན་ནམ་མཁའ་དཔེར་བཞག་ཀྱང་༔ རེ་ཞིག་སྟོང་ཕྱོགས་ཙམ་གྱི་མཚོན་དཔེ་སྟེ༔
སེམས་ཉིད་རིག་བཅས་སྟོང་པ་ཅིར་ཡང་འཆར༔ ནམ་མཁའ་རིག་མེད་སྟོང་ཆད་ཧད་པོ་ཆེ༔ དེ་ཕྱིར་སེམས་དོན་ནམ་མཁས་མཚོན་དུ་མེད༔ ཅེས་
སོ། །དེས་ན་ཆོས་ཉིད་རང་བབས་ཀྱི་ཡེ་ཤེས་དེ་ཡིད་དཔྱོད་དང་སྒྲ་ཚིག་གི་ཡུལ་ལས་འདས་པ་ཞིག་ཡིན་ནོ། །འོན་ཀྱང་འདི་ནི་བྱིན་རླབས་འཕོ་
བའི་ལུགས་ཡིན་པས་ན། སློབ་མའི་རྒྱུད་སྦྱང་པ་དང༌། ཚོགས་བསགས་སྒྲིབ་སྦྱང་། དད་པ་དང་མོས་གུས་ལ་བརྟེན་ན། བརྒྱུད་གསུམ་བླ་མའི་
བྱིན་རླབས་རང་རྒྱུད་ལ་འཕོས་ནས། རང་གནས་ཀྱི་ཡེ་ཤེས་མངོན་དུ་གྱུར་འོང་རྒྱུ་ཡོད། དེའི་ཚེ་ན་དཔེ་དང་སྒྲ་ཚིག་བརྗོད་པ་སོགས་སྤྲོས་བཅས་
ཀྱི་མཚན་མ་འདི་དག་ལ་བརྟེན་ནས་བརྗོད་མེད་དོན་གྱི་གནས་ལུགས་རྟོགས་པ་ཡིན་ཟེར་ཆོག སྤྱར་རྫོགས་པ་ཆེན་པོའི་ངོ་སྤྲོད་བྱེད་ཚིག་གཅིག་
ལྟ་བུ་ལ་བརྟེན་ན། གང་ཟག་སོ་སོའི་རྒྱུད་ལ་འཆར་ཚུལ་སྣ་ཚོགས་ཡོད་དེ་དཔེར་ན་ཤྲཱི་སེངྷས་ཨོ་རྒྱན་ཆེན་པོ་ལ་ངོ་སྤྲད་སྐབས། ཤྲཱི་སེངྷས་ནམ་
མཁའ་ལ་བསྡིགས་མཛུབ་གཏད་ནས། གང་ཤར་མ་ཤར་གང་ཤར་ཤར་མ་ཤརཿ ཞེས་པ་དེ་གང་ཟག་ཕལ་བ་ཞིག་གིས་བལྟས་ན། ཤར་ཤར་མ་
༄༅། །ཤར་མ་ཤར་ཞེས་པ་ལྟ་བུ་ལས་གོ་རྒྱུ་མེད་ཀྱང་པདྨ་འབྱུང་གནས་ལ་ཚིག་དེས་ངོ་འཕྲོད་སོང་བ་ཡིན། དེས་ན་གོང་དུ་ཆོས་ཉིད་རང་བབས་
ཀྱི་ཡེ་ཤེས་ནི་ཡིད་དཔྱོད་ཀྱི་འཛིན་པ་ཀུན་དང་བྲལ་བའི། མ་བཅོས་རང་བབས་ཆེན་པོའི་ངང་དུ་བཞག་ན། དྲི་མེད་ཤེལ་གོང་བཞིན་མངོན་དུ་
གྱུར་འོང་བ་ཡིན་པས། དེས་ན་ཕར་ཡུལ་གྱི་སྟེང་དུ་མི་བཞག་པར། རང་གི་སེམས་རང་ལ་ཚུར་བལྟ་བྱ་ལྟ་བྱེད་དང་བྲལ་བའི་ཚུལ་དུ་མ་བཅོས་
ལྷུག་པར་རང་བབས་བླན་ཏེ་བཞག་པས་མཐོང་བར་ཤོག་ཅིག ། ༈ གཉིས་པ་བྱ་བྲལ་ཟང་ཐལ་རྗེན་པར་འགག་སྡམ་པ་ལ། བསལ་བཞག་བྲལ་
བའི་སྒོམ་པའི་ངོ་བོ་ངོས་བཟུང་པ། ལྟ་ཐོག་ཏུ་བསྒོམ་པའི་བཙན་ས་ཟིན་པའི་རྟགས་ཚད་བསྟན་པ་གཉིས་ལས། དང་པོ་ནི། འདི་ལ་བསལ་བར་
བྱ་བ་མ་མཐོང་ཞིང་། །བཞག་སྟེ་སྒྲུབ་པར་བྱ་བ་མ་དམིགས་པས། །དགག་སྒྲུབ་རྩོལ་པས་མ་བསླད་ཆོས་ཉིད་ངང་། །ལྷུན་གྱིས་གནས་པའི་དོན་
ལ་འཇུག་པར་ཤོག །དེའང་འོད་གསལ་རྫོགས་པ་ཆེན་པོའི་སེམས་ཀྱི་གནས་ལུགས་འདི་ཉིད་མཐོང་བར་བྱེད་པའི་ཐབས་འདི་ལ། ཐེག་པ་འོག་
མ་ལྟར་འདོད་ཆགས་ཞེ་སྡང་གཏི་མུག་ལ་སོགས་པའི་སྒྲིབ་པའི་ཚོགས་རྣམས་གཉེན་པོ་བསྟེན་ནས་ཕར་ལ་བསལ་བར་བྱ་བའམ་སྤང་བར་བྱེད་
དགོས་པའང་མ་མཐོང་ཞིང་། དེ་བཞིན་དུ་བསྐྱེད་རིམ་དང་རྫོགས་རིམ་བཅོས་མ་ལྟ་བུའི་སེམས་ཚུར་ལ་བཞག་སྟེ་ལྷ་སྒོམ་སྔགས་བཟླ་བར་བྱས་
ནས་སྒོམ་པར་བྱེད་རྒྱུའང་ཅི་ཡང་མེད་ལ། འབྲས་བུ་སངས་རྒྱས་ཀྱི་གོ་འཕང་ཞེས་ཕུན་སུམ་ཚོགས་པ་ཞིག་ཕྱོགས་གཞན་ཞིག་ནས་སྔར་མེད་
༄༅། །གསར་དུ་བསྒྲུབ་པར་བྱ་བ་ཡང་མི་དམིགས་པས་ན། གདོད་ནས་བསལ་བཞག་བྲལ་བ་དེ་ནི་ཆོས་ཉིད་ཡིན་ཏེ། ཇི་སྐད་དུ། འདི་ལ་
བསལ་བར་བྱ་བ་དང༌། །བཞག་པར་བྱ་བ་གང་ཡང་མེད། །ཡང་དག་ཉིད་ལ་ཡང་དག་བལྟ། །ཡང་དག་མཐོང་ན་རྣམ་པར་གྲོལ། །ཞེས་སོ། །
དེས་ན་འདོད་ཆགས་ཞེ་སྡང་གཏི་མུག་ཅེས་དགག་པར་མི་བྱ། བྱམས་སྙིང་རྗེ་བྱང་ཆུབ་ཀྱི་སེམས་ཞེས་སྒྲུབ་པར་བྱེད་མི་དགོས་པར་བྱ་བྱེད་རྩོལ་
པས་སྤུ་ཙམ་ཡང་མ་སླད་པའི་གཉུག་མའི་སེམས་ཀྱི་ཆོས་ཉིད་ཆེན་པོའི་རང་གཤིས་མངོན་དུ་གྱུར་པའི་ངང་དུ་མ་བཅོས་རང་བབས་ལྷུན་གྱིས་
གནས་པའི་གདོད་མའི་ནང་དབྱིངས་ཆེན་པོའི་དོན་ལ། བརྒྱུད་གསུམ་བླ་མའི་བྱིན་རླབས་དང་རང་གི་དད་མོས་ཡིད་ཆེས་དྲག་པོའི་སྒོ་ནས་ད་ལྟ་
ཉིད་དུ་འཇུག་ནུས་པར་ཤོག་ཅིག ༈ གཉིས་པ་ལྟ་ཐོག་ཏུ་སྒོམ་པས་བཙན་ས་ཟིན་པའི་རྟགས་ཚད་བསྟན་པ་ནི། ཤེས་བྱའི་གཞི་དང་བགྲོད་པར་
བྱེད་པའི་ལམཾ། ཐོབ་བྱ་འབྲས་བུའི་ཆོས་སུ་བཏགས་པ་ཡང་། །རང་བཞིན་གཤིས་ལ་ནམ་མཁའི་གོ་རིམ་འདྲ། །བྱར་མེད་དོན་ལ་ལྷུན་གྱིས་
གནས་པར་ཤོག །དེའང་ཤེས་བྱའི་གཞིའམ་ཤེས་དགོས་པའི་གཞི་དེ་གང་ཡིན་ན། སེམས་ཉིད་རིག་ཁམས་བདེ་བར་གཤེགས་པའི་སྙིང་པོ། སྲིད་
ཞི་ཀུན་ཁྱབ་ཀྱི་ཡེ་ཤེས། རྒྱ་ཆད་ཕྱོགས་ལྷུང་དང་བྲལ་བ་དེ་རྟོགས་བྱའི་གཞིའམ། ཤེས་པར་བྱ་པའི་གཞི་ཡིན། བགྲོད་པར་བྱ་བའི་ལམ་གང་
ཡིན་ན། གཞིའི་གནས་ལུགས་དེ་བླ་མའི་མན་ངག་གིས་སད་པར་བྱས་ཏེ་མངོན་དུ་གྱུར་པའི་ཐབས་སམ་ལམ་སྒོམ་པས་ཉམས་སུ་ལེན་ཚུལ་དེ་
༄༅། །ཡིན། ཐོབ་བྱའི་འབྲས་བུ་སྐུ་བཞི་ཡེ་ཤེས་ལྔའི་བདག་ཉིད་ཁྱབ་བདག་རྒྱལ་བ་རྡོ་རྗེ་འཆང་ཆེན་པོའི་གོ་འཕང་མངོན་དུ་བྱེད་པ་དེ་ཡིན། །
མདོར་ན་གཞི་ལྟ་བ་གཏན་ལ་ཕབ། ལམ་སྒོམ་པས་ཉམས་སུ་བླངས། འབྲས་བུ་ཡེ་ཤེས་ལྔ་མངོན་དུ་གྱུར་བ་ཞེས་བརྗོད་པ་འདི་དག་ཀྱང་ཐ་སྙད་
ཀྱི་རྣམ་བཞག་འཇོག་པའི་སྐབས་སུ་གཞི་ལམ་འབྲས་བུའི་ཆོས་སུ་མིང་བཏགས་ནས་མ་སྨྲས་ན་དོན་གོ་མི་ནུས་པའི་ཕྱིར་ན། དེ་ལྟར་སོ་སོར་མིང་
བཏགས་པ་དེ་ཡང་། དོན་ལ་རིག་སྟོང་སྤྲོས་བྲལ་མཉམ་ཉིད་ཆེན་པོ་གཞི་ལམ་འབྲས་བུ་གསུམ་དབྱེར་མེད་པའི་ཀ་དག་ཐིག་ལེ་ཉག་གཅིག་ལས་
གཞན་དུ་མ་གྲུབ་པས་ན་སེམས་ཀྱི་རང་བཞིན་རིག་པའི་གཤིས་ལ་གཞི་ལམ་འབྲས་གསུམ་ཞེས་མིང་བརྡ་སོ་སོར་བཏགས་པ་ནི། དཔེར་ན་ནམ་
མཁའི་གོ་རིམ་ལ་ཕྱོགས་བཞི་མཚམས་བཞི་སྟེང་འོག་གཉིས་ཞེས་གོ་རིམ་ཇི་ལྟར་བཏགས་ཀྱང་། དོན་ལ་ནམ་མཁའ་གཅིག་པུ་ལས་གཞན་ཅི་
ཡང་མེད་པ་དང་འདྲ་བ་ཡིན་ནོ། །དེས་ན་འོད་གསལ་རྫོགས་པ་ཆེན་པོ་བྱུར་མེད་བློ་ལས་འདས་པའི་ལྟ་སྒོམ་སྤྱོད་གསུམ་དང་། གཞི་ལམ་འབྲས་
གསུམ་དབྱེར་མེད་པའི་དུས་གསུམ་རྒྱལ་བ་ཡོངས་ཀྱི་དགོངས་པ་ཆོས་དབྱིངས་མཉམ་ཉིད་ཆེན་པོའི་དོན་ལ་མ་བཅོས་རང་བབས་ལྷུན་གྱིས་
༈ གསུམ་པ་ཡོངས་གྲོལ་མཉམ་པ་ཆེན་པོར་ཆིངས་སུ་བཅིང་བ་ལ། འཁོར་འདས་སྤང་གཉེན་དུ་ཞེན་པ་གོལ་སར་བསྟན་པ་དང༌། འཁྲུལ་མེད་
༄༅། །ཤུགས་འབྱུང་གི་སྤྱོད་པས་བོགས་འདོན་བཤད་པ་གཉིས། དང་པོ་ནི། འཁྲུལ་བས་སྒྲོ་བཏགས་མ་དག་འཁོར་བའི་ཆོས། །དེ་ལས་ལོག་པ་
དག་པའི་སྣང་བ་ཡང་། །ལྟོས་ནས་བཏགས་པ་རྣམ་པར་སྤྲོས་པའི་ཆོས། །སྤྲོས་མེད་གཤིས་ལ་མི་གནས་མཐོང་གྱུར་ཅིག །དེའང་དཔེར་ན་སྒྱུ་མའི་
ཡུལ་གླིང་དང་། སྒྱུ་མའི་ལོངས་སྤྱོད། སྒྱུ་མའི་སྐྱེས་པ་བུད་མེད། སྒྱུ་མའི་རྟ་གླང་སོགས་བདེན་པར་འཛིན་པའི་སྣང་བ་དང༌། སྒྱུ་མ་སྒྱུ་མ་ཡིན་པར་
ཤེས་པའི་གང་ཟག་གིས་མི་བདེན་རྫུན་པར་འཛིན་པའི་སྣང་བ་གཉིས་ཀ དོན་ངོ་བོའི་གཤིས་ལ་ཡོད་མ་མྱོང་བ་བཞིན་དུ། རྫོགས་པ་ཆེན་པོའི་
རྟོགས་གོམས་ཀྱི་གདེང་དང་ལྡན་པའི་གནས་ལུགས་ཇི་ལྟ་བ་བཞིན་རྟོགས་པའི་གང་ཟག་གི་ངོར་འཁྲུལ་བས་སྒྲོ་བཏགས་པའི་མ་དྲུག་འཁོར་བའི་
ཆོས་འདི་དག་གི་སྣང་བ་དང་། དེ་ལས་ལོག་པ་སྐུ་བཞི་ཡེ་ཤེས་ལྔ་སོགས་དག་པའི་སྣང་བའང་ཕན་ཚུན་ལྟོས་ས་ལྟོས་འཇོག་གི་དབང་གིས། །
ཕ་རི་ལ་ལྟོས་ནས་ཚུར་རི་དང༌། ཚུར་རི་ལ་ལྟོས་ནས་ཕ་རི་བཏགས་པ་དང་འདྲ་བར། འཁོར་བ་ལ་ལྟོས་ནས་འདས་པ་དང་། འདས་པ་ལ་ལྟོས་
ནས་འཁོར་བར་བཏགས་པ་སོགས་རྣམ་པར་སྤྲོས་པའི་ཆོས་ཡིན་ན།དོན་ལ་སྤྲོས་པའི་ཆོས་ཐམས་ཅད་མི་བདེན་རྫུན་པའི་རང་བཞིན། ཐོག་མེད་
ནས་ཡོད་མ་མྱོང་པའི་གཞི་མེད་རྩ་བྲལ་ཆེན་པོ། ཡུལ་མེད་ཟང་ཐལ་གྱི་རོལ་བ་ལས་མ་འདས་པས་ན། སྤྲོས་མེད་རྫོགས་པ་ཆེན་པོའི་དོན་གྱི་
གཤིས་ལ་འཁྲུལ་བ་དང་མ་འཁྲུལ་བ། འཁོར་བ་དང་མྱང་འདས་སོགས་སྤྲོས་བཅས་སྒྲོ་བཏགས་ཀྱི་ཆོས་ཐམས་ཅད་ཡོད་མེད་ཡིན་མིན་སོགས་
༄༅། །གང་དུའང་མི་གནས་པའམ་མ་གྲུབ་པའི་རང་བཞིན། ཀ་དག་ཟང་ཐལ་ཐིག་ལེ་ཉག་གཅིག་གི་རང་བཞིན་ཡིན་པས་ན། དེ་ལྟ་བུའི་དོན་
རྣལ་མའི་གཤིས་ཀྱི་ཡིན་ལུགས་ཀྱི་དགོངས་དོན་ཇི་ལྟ་བ་བཞིན་མཐོང་བར་གྱུར་ཅིག་ཅེས་སྨོན་པའོ། ། ༈ གཉིས་པ་འཁྲུལ་མེད་ཤུགས་འབྱུང་གི་
སྤྱོད་པས་བོགས་འདོན་བཤད་པ་ནི། བློ་བྲལ་ཆོས་ཉིད་གཤིས་ཀྱི་བཞུགས་ཚུལ་ལ། །ལྟ་དང་སྒོམ་པས་བསླད་ཀྱིན་རྟོག་པས་བསྒྲིབས། །ཐ་མལ་
གཤིས་སུ་སོན་ལ་ལྟ་སྒོམ་བྲལ། །རྣལ་མའི་དོན་ལ་བབས་ཀྱིས་གནས་གྱུར་ཅིག །དོན་དམ་ཆོས་ཉིད་ཀྱི་གནས་ལུགས་ནི་བློ་གཉིས་སྣང་ཅན་གྱི་
སྤྱོད་ཡུལ་མིན་ཏེ། སྤྱོད་འཇུག་ལས། དོན་དམ་བློ་ཡི་སྤྱོད་ཡུལ་མིན། །བློ་ནི་ཀུན་རྫོབ་ཡིན་པར་འདོད། །ཅེས་པ་ལྟར་བློ་གཉིས་སྣང་གི་འཛིན་
རྩོལ་དང་བྲལ་བའི་རིག་པ་ཆོས་ཉིད་ཆེན་པོའི་གཤིས་ཀྱི་བཞུགས་ཚུལ་ནི་ཇི་ལྟ་བུ་ཞིག་ཡིན་ཟེར་ན། བལྟ་བྱ་ལྟ་བྱེད་ཅན་གྱི་སྤྲོས་བཅས་ཀྱི་དྲི་མ་
གང་གིས་ཀྱང་མ་གོས་པའ་སྤྲོས་བྲལ་ནམ་མཁའ་ལྟ་བུ། ཡོད་མེད་ཡིན་མིན་འགལ་འདུ་གཅིག་དང་ཐ་དད་ཀུན་དང་བྲལ་བ་ཞིག་ཡིན། དེ་བཞིན་
དུ་བསྒོམ་པའང་། བསྒོམ་བྱ་སྒོམ་བྱེད་དང་བྲལ་བ་བྱ་རྩོལ་བློ་ཡུལ་ལས་འདས་པ། དམིགས་གཏད་མྱོང་ཞེན་གང་ཡང་མེད་པའི་རང་གི་སེམས་ཀྱི་
ངོ་བོ་ལ་རང་གིས་ཁོ་ཐག་གཏིང་ནས་ཆོད་པ་ཞིག་དགོས། དེ་ལྟར་མ་ཡིན་པར་དམིགས་གཏད་སྤྲོས་པ་ཅན་གྱི་ལྟ་བ་དང༌། བསྒོམ་བྱ་སྒོམ་བྱེད་དུ་
འཛིན་པའི་སྒྲོམ་པས་ཇི་ལྟ་ཇི་ལྟར་བསླད་ཀྱིན་དེ་ལྟ་དེ་ལྟར་དུ་ལྟ་བསྒོམ་ལོག་པའི་ལམ་དུ་གོལ་སོང་བ་ཡིན་ཏེ། དཔེར་ན་ཆུ་དྭངས་པའི་ནང་གི་ཟླ་
༄༅། །གཟུགས་ལ་བལྟ་འདོད་ན་ཆུ་དེ་ཕྱར་དཀྲུག་གཡུག་གསུམ་གང་ཡང་མི་བྱེད་པར་བལྟས་ན། ཟླ་གཟུགས་དེ་ལྷག་གེར་ཤར་འདུག ཆུ་
དབྱུག་མདུང་གིས་དཀྲུགས་ནས་བསྙོགས་པར་བྱས་ཏེ། ད་ཟླ་བ་ག་རེད་ཟེར་ན་མི་སྣང་བ་བཞིན་ལྟ་སྒོམ་བཅོས་མས་བསླད་པ་ནི་ཆུ་དབྱུག་མདུང་
གིས་དཀྲུག་པ་དང་འདྲ་བས། དེ་འདྲའི་གཉིས་འཛིན་གྱི་རྟོག་པས་བསྒྲིབས་ཚེ་ལྟ་སྒོམ་ལོག་ལམ་དུ་གོལ་ནས་རིག་པའི་རང་ཞལ་མཇལ་མི་ནུས་
སོ། །དེས་ན་གཉུག་སེམས་ཐ་མལ་གྱི་ཤེས་པ་དེ་ཡི་གཤིས་སུ་སོན་པ་ན། གཉིས་འཛིན་གྱི་སྤྲོས་པ་གང་དུའང་མི་གནས་པའི་སྤྲོས་མེད་ཡེ་ཤེས་
ཆེན་པོ་མངོན་དུ་གྱུར་བ་ཡིན་ལ། དེའི་དུས་ན་བལྟ་བྱ་བལྟ་བྱེད་དང་བསྒོམ་བྱ་སྒོམ་བྱེད་ཀྱི་མཚན་མ་ཀུན་དང་བྲལ་བའི་དུས་གསུམ་རྒྱལ་བ་ཀུན་།
གྱི་ཐུགས་ཡེ་ཤེས་ཆེན་པོ་དང་དབྱེར་མེད་པའི་རང་བྱུང་རིག་པ་དོན་དམ་བྱང་ཆུབ་ཀྱི་སེམས་རྣལ་མའི་དོན་མངོན་དུ་གྱུར་བ་ཡིན་པས་དེའི་ངང་ལ་
མ་བཅོས་རང་བབས་ཀྱི་ཚུལ་དུ་ད་ལྟ་ནས་གནས་ནུས་པར་གྱུར་ཅིག་ཅེས་སྨོན་པའོ། ། ༈ གཉིས་པ་ལྟ་སྒོམ་སྤྱོད་གསུམ་གཅིག་ཏུ་བསྟན་ཏེ་
མཇུག་བསྡུ་བ་ནི། གང་ལ་དམིགས་པར་བྱ་བ་ལྟ་བའི་དུག །གང་ཞིག་རྩོལ་བས་ཟིན་པ་སྒོམ་པའི་སྐྱོན། །གང་ལ་བླང་དོར་བྱ་བ་སྤྱོད་པའི་
འཕྲང་། །ཟུག་རྔུ་ཀུན་བྲལ་ཆོས་ཉིད་མཐོང་བར་ཤོག །མན་ངག་ཟབ་མོ་ལ་བརྟེན་ནས་ལྟ་བ་ཉམས་སུ་ལེན་པའི་སྐབས་སུ། མ་བཅོས་རང་བབས་
རྣལ་མའི་དོན་ལ་འཇོག་པ་ལས་གཞན་གང་ལ་དམིགས་པ་དང་གཏད་སོ་འཛིན་ཞེན་གྱི་དབང་དུ་གྱུར་བར་བྱེད་པ་ནི་ལྟ་བའི་དུག་ཡིན་ཏེ། ལྟ་
༄༅། །བའི་དུག་གིས་བཅོས་བསླད་ཕོག་ན། ལྟ་བ་ཟབ་མོ་སྨན་འཆི་གསོས་ཀྱི་བདུད་རྩི་ཡིན་ཀྱང་དུག་དང་འདྲེས་པའི་ཁ་ཟས་ལྟ་བུར་གྱུར་ན་
ཐར་བའི་སྲོག་རྩ་གཅོད་པས་ན། ལྟ་བའི་དུག་ཅེས་བྱའོ། །མན་ངག་རྫོགས་པ་ཆེན་པོའི་ལྟ་བ་གང་ཞིག་སྒོམ་པས་ཉམས་སུ་ལེན་སྐབས། རྩོལ་
མེད་རང་བབས་གཤིས་ཀྱི་གནས་ལུགས་སྐྱོང་བ་ལས་གཞན་རྩོལ་བས་བསླད་པ་སྟེ་རྩོལ་བའི་སྐྱོན་གྱིས་ཟིན་ནས་རིག་པ་ལ་བཅོས་བསླད་ཕོག་པ་
སྒོམ་པའི་སྐྱོན་ཡིན་ཏེ། སྒོམ་པའི་སྐབས་ངོ་བོའི་གཤིས་ལ་རྩོལ་སྒྲུབ་ཀྱིས་བཅོས་ན་རིག་པའི་རང་ཞལ་བསྒྲིབས་ནས་འཁྲུལ་པའི་གཟེབ་རྒྱར་ཚུད་
པའི་ཕྱིར་རོ། །རིག་པ་གང་གི་ངང་ལ་བཞག་ཚེ་ཚོགས་དྲུག་གི་སྣང་བ་གང་ཤར་ཡང་དགག་སྒྲུབ་དང་བླང་དོར་མི་བྱེད་པར་སྣང་སྟོང་ཟུང་འཇུག་།
ཆོས་ཉིད་མཉམ་པ་ཆེན་པོར་འཇོག་པ་ལས་གཞན་སྤྱོད་པ་བླང་དོར་དགག་སྒྲུབ་བྱེད་པ་སོགས་ནི་སྤྱོད་པའི་འཕྲུང་ཡིན་ཏེ། སྤྱོད་ལམ་རྣམ་གཞིར་
རིག་པའི་རང་གཤིས་སྐྱོང་རྒྱུ་བོར་ནས་བླང་དོར་རྩིས་གདབ་ཀྱི་དབང་དུ་ཤོར་ན། བརྒྱ་ཤེས་གཅིག་སྡུག་གི་འཕྲང་ལས་ཐར་མི་ནུས་པའི་ཕྱིར་རོ། །
དེས་ན་དམིགས་པ་དང་བླང་དོར། རྩོལ་སྒྲུབ་དང་བཅོས་བསླད་སོགས་ཀྱི་ཟུག་རྔུ་ཀུན་དང་བྲལ་བའི་ཕྱམ་གདལ་ཡངས་པའི་ངང་དུ་ཀློད་ལ་ཡེ་
བབས་རིག་སྟོང་ཆོས་ཉིད་ཆེན་པོའི་རང་ཞལ་མངོན་སུམ་དུ་མཐོང་བར་ཤོག་ཅིགཾ ༈ གཉིས་པ་བརྩོན་འགྲུས་ཅན་འབད་བཅས་སུ་གྲོལ་ཐབས་
ཐོད་རྒལ་གྱི་ལམ་གནད་ལ། ངོ་སྤྲོད་ཀྱི་མན་ངག་བསྟན་པ། ཤན་འབྱེད་ཀྱི་གསང་གནད་བཀྲལ་བ། འཆུག་མེད་ཀྱི་གཟེར་བུ་བསྟན་པ་དང་
༄༅། །གསུམ། དང་པོ་ནི། སྤྲོས་པའི་གཟེབ་ཏུ་མ་ཚུད་རིག་པའི་གདངས། །བློ་བྲལ་མངོན་སུམ་མཐོང་ལ་ཡིད་དཔྱོད་ཀྱི། །ཞགས་པས་མཁའ་
ལ་མདུད་པ་མི་འདོར་བར། །རང་བཞག་རྣལ་མའི་དོན་ལ་མཁས་གྱུར་ཅིག །བསྒོམ་པའི་སྐབས་ཡོད་པར་བཟུང་ན་སྤྲོས་པའི་གཟེབ། མེད་པར་
བཟུང་ན་སྤྲོས་པའི་གཟེབ། དེ་བཞིན་དུ་གཉིས་དང་གཉིས་མིན་གང་ལྟར་བཟུང་ནའང་སྤྲོས་པའི་གཟེབ། དང་པོའི་ལུས་ཅན་གྱི་རྣམ་རྟོག་ལ་རེ་
དོགས་སྤང་བླང་དགག་སྒྲུབ་བྱས་ན་སྤྲོས་པའི་གཟེབ། ལམ་ལ་ཞུགས་སྐབས་བདེ་རྩུབ་ཀྱི་ཉམས་སྣ་ཚོགས་ལ་མྱོང་ཞེན་དང་རྩིས་གདབ་ཤོར་ན་
སྤྲོས་པའི་གཟེབ། ཅུང་ཟད་མྱོང་བ་ཐོན་ཚེ་སྟོང་འཛིན་ལ་ཞེན་པ་དང༌། གསལ་འཛིན་གྱི་སྣང་བ་ལ་ཞེན་པ་སོགས་ཀྱང་སྤྲོས་པའི་གཟེབ་ཡིན་པས་
ན། དེ་འདྲའི་སྤྲོས་པའི་གཟེབ་གང་དུའང་མ་ཚུད་པའི་རིག་པའི་གདངས་ཟིན་དགོས་ལ། དེ་འདྲའི་རིག་པའི་གདངས་དེ་གང་ཡིན་ཟེར་ན། སྣང་
སྲིད་འཁོར་འདས་ཀྱི་ཆོས་ཐམས་ཅད་ཡེ་སྟོང་སྤྲོས་པ་དང་བྲལ་བའི་ཀ་ནས་དག་པའི་ཡེ་ཤེས་ཆེན་པོ་རང་རིག་སྟོང་གསལ་འགག་མེད་ཀྱི་རིག་ཆ་
རྗེན་པ་འདི་ལས་གཞན་དུ་གྲུབ་པ་རྡུལ་ཆ་ཙམ་ཡང་མེད་པའི་གདེང་ཐོབ་པ་དེ་ལ་རིག་པའི་རང་གདེང་ཐོབ་པ་ཟེར། འོན་ཀྱང་དང་པོ་བློ་གཉིས་
འཛིན་དང་བྲལ་བ་ཡེ་ནས་སེམས་ཀྱི་གཤིས་ལ་བཅོས་བསླད་མ་ཕོག་པའི་རིག་པ་ཟང་ཀ་གཅེར་བུ་རྗེན་པ་སོ་མ་མངོན་སུམ་དུ་མཐོང་བ་ལ་རིག་
པ་མཐོང་བ་ཟེར་ཆོག དེ་འདྲའི་རིག་ངོ་མངོན་སུམ་དུ་མཐོང་ཚེ་ཡིད་དཔྱོད་ཀྱི་དཔྱད་པ་མི་དགོས་ཏེ། དཔེར་ན་ཆུ་ཡི་ཕ་རིར་ཐོན་རྗེས་རྒྱལ་བ་མི་།
༄༅། །དགོས་པ་དང་འདྲ། འོན་ཀྱང་དང་པོ་གཏན་ལ་ཕབ་པའི་སྐབས་དང་། རང་གིས་མ་རྟོགས་པ་གཞན་ལ་དྲིས་པའི་སྐབས་དང༌། དཔྱད་པའི་
སྐབས་སོགས་སུ་ཡིད་དཔྱོད་དང་སྒྲ་ཚིག་གིས་གཏན་ལ་ཕབ་དགོས་ཀྱང་། རིག་ངོ་འཕྲོད་དེ་སྒོམ་པའི་སྐབས་སུ་ཡིད་དཔྱོད་ཀྱིས་བཅིངས་ནས།
བདག་གི་སྒོམ་རྒྱུ་རྣམ་ཤེས་རེད་དམ་ཡེ་ཤེས་རེད་སོགས་ཀྱི་དཔྱད་པ་དང་དཔེ་ཆའི་གོ་ལྡོག་གི་འགྲོས་སོགས་མང་པོ་སྤེལ་ན། དེས་ངོ་བོའི་རང་
གཤིས་བསྒྲིབ་པར་འགྱུར་རོ། །དེ་ཅིའི་ཕྱིར་ན་རིག་ངོ་འཕྲོད་དེ་སྒོམ་པའི་སྐབས་སུ། མཉམ་བཞག་སྣང་མེད་ཀྱི་སྐབས་ཡིན། མཉམ་བཞག་སྣང་
མེད་ཀྱི་ལྟ་བ་མངོན་དུ་གྱུར་སྐབས་སུ་མཉམ་བཞག་སྣང་བཅས་ཀྱི་དགོས་པ་མེད་པའི་ཕྱིར་རོ། །དེའི་དུས་སུ་ཡིད་དཔྱོད་ཀྱི་རྟོག་པས་བཅིངས་པ་
ནི། དཔེར་ན་ཞ༵གས་པས་ནམ་མཁའ་རྟེན་མེད་ཀྱི་མཁའ་ལ་མདུད་པ་མང་པོ་ཞིག་བརྒྱབ་པར་བསམས། ཡང་དེ་རེ་རེ་བཞིན་བཀྲོལ་བར་བསམ་
པ་དང་འདྲ། དོན་ལ་བརྒྱབ་བཀྲོལ་གཉིས་ཀ་མ་མྱོང་བ་གཞིན་ནོ། །སྔར་དཔལ་མགོན་འཕགས་པ་ཀླུ་གྲུབ་ཀྱི་སློབ་མ་ཞིག་གི་མགོ་ལ་རྭ་ཁྲུ་གང་
ཡོད་པ་ཞིག་བསྒོམ་དུ་བཅུག་པས། དང་པོ་རང་གི་སྣང་བ་ལ་ཡོད། དེ་རྗེས་གཞན་གྱིས་མཐོང་། དེ་རྗེས་བླ་མའི་མདུན་དུ་སོང་བས་ཕུག་པའི་སྒོ་
ནས་མི་ཐར་བ་བྱུང་། དེ་རྗེས་མེད་པར་སྒོམ་དུ་བཅུག་ནས་མེད་སོང་བ་ལྟ་བུའོ། །དེས་ན་གོང་དུ་བཤད་པ་བཞིན་ཡིད་དཔྱོད་ཀྱི་ཞགས་པས་
མཁའ་ལ་མདུད་པ་མི་འདོར་བར་སེམས་མ་བཅོས་རང་སར་བཞག་ན་རང་བབས་གཉུག་མའི་གནས་ལུགས་རྣལ་མའི་དོན་མངོན་དུ་གྱུར་ནས་དེ་
༄༅། །ལ་བཅོས་བསླད་མ་ཕོག་ན་གདངས་གཤིས་ཐོག་ཏུ་ཕེབས་པ་ཡིན་པས། དེའི་དོན་ལ་མཁས་པར་གྱུར་ཅིག་ཅེས་སོ། །འདིའི་ཚིགས་བཞི་
བའི་ཚིགས་སུ་བཅད་པ་འདིའི་ནང་དུ་ཐོད་རྒལ་གྱི་ཚིག་ཟུར་ཙམ་ཡང་མི་སྣང་བས་ན་ཐོད་རྒལ་གྱི་ལམ་གནད་དུ་ཇི་ལྟར་གོ་འམ་སྙམ་ན་ཐོད་རྒལ་
གཞི་མ་ཁྲེགས་ཆོད་ཀྱི་མན་ངག་གདེང་དང་ལྡན་པ་ཞིག་ངེས་པར་དུ་དགོས་པས་ན། འདིར་སྤྲོས་པའི་གཟེབ་དང་བྲལ་བའི་ཁྲེགས་ཆོད་རྣལ་མའི་
དོན་ལ་བྱང་ཆུབ་པ་ཞིག་དགོས་པའི་དོན་ཡིན་ནོ། ། ༈ གཉིས་པ་ཤན་འབྱེད་ཀྱི་གསང་གནད་བཀྲལ་བ་ནི། དེ་ཚེ་རང་རིག་གཞོན་ནུ་བུམ་པ་།
སྐུའི། །མཁྱེན་ཆ་རང་འོད་གསལ་བ་འཇམ་པའི་དབྱངས། །ཤེས་རབ་རང་བྱུང་སྒྲོན་མེའི་སྣང་བ་ཡིས། །སྒྲིབ་པའི་མུན་པ་ཐུབ་པོ་འཇོམས་གྱུར་
ཅིག །རྫོགས་པ་ཆེན་པོའི་ལྟ་དགོངས་ཀྱི་ངང་དུ་གནས་པ་དེ་ཡི་ཚེ། མ་བཅོས་རང་བྱུང་གི་རིག་པ་དོན་དམ་བྱང་ཆུབ་ཀྱི་སེམས་འདི། སྐྱེ་འཆི་
བགྲེས་རྒུད་དང་བྲལ་བའི་ཆ་ནས་གཞོན་ནུ་དང་། ཕྱི་གསལ་གྱི་ཚུལ་དུ་མི་མངོན་པར་གཏིང་གསལ་གྱི་ཚུལ་དུ་གནས་པའམ་ནང་གསལ་ཕྲ་བའི་
ཡེ་ཤེས་ཡིན་པའི་ཆ་ནས། བུམ་པ་ཆོས་སྐུའི་ཐ་སྙད་སྦྱར་བ་ཡིན། དེ་ལྟ་བུའི་རིག་པ་སྐུ་བཞི་ཡེ་ཤེས་ལྔའི་བདག་ཉིད་ཅན་གྱི་གཞོན་ནུ་བུམ་སྐུ་དེ་
ཡིས་ཇི་ལྟ་ཇི་སྙེད་ཀྱི་ཆོས་ཐམས་ཅད་མ་འདྲེས་པར་མཁྱེན་གཟིགས་ཀྱི་ཆུ་ཡི་རང་འོད་ཕྱི་གསལ་དུ་ཤར་བ་དེ་ལ་རྒྱལ་བ་ཐམས་ཅད་ཀྱི་མཁྱེན་
རབ་ཡེ་ཤེས་གཅིག་ཏུ་བསྡུས་པའི་ལྷ་འཇམ་པའི་དབྱངས་ཀྱི་ཐ་སྙད་སྦྱར་བའོ། །ལྷུན་གྲུབ་ཐོད་རྒལ་གྱི་བཞུགས་སྟངས་གསུམ་དང་གཟིགས་
༄༅། །སྟངས་གསུམ་སྒོ་ཡུལ་རླུང་རིག་གི་གནད་ལ་བརྟེན་ནས་སྒྲོན་དྲུག་སྣང་བཞིའི་ཡེ་ཤེས་མངོན་དུ་གྱུར་པའི་སྐབས་ཀྱི་ཤེས་རབ་རང་བྱུང་གི་
སྒྲོན་མ་ནི། ཁྲེགས་ཆོད་ཀྱི་རང་བྱུང་རིག་པའི་ངོ་བོ་ཡིན། དེའི་རྩལ་མཁྱེན་གཉིས་ཡེ་ཤེས་ཡིན། དེས་ན་རིག་པ་གཞོན་ནུ་བུམ་སྐུའམ་འཇམ་
དཔལ་རྫོགས་པ་ཆེན་པོ་ཤེས་རབ་རང་བྱུང་གི་སྒྲོན་མའི་སྣང་བ་མཁྱེན་གཉིས་ཡེ་ཤེས་ཀྱི་ཀློང་རྡོལ་བ་དེ་ཡིས་ཉོན་ཤེས་གཉིས་ཀྱི་སྒྲིབ་པའི་མུན་
པ་ཐུབ་པོ་ཐམས་ཅད་འཇོམས་ནུས་པར་གྱུར་ཅིག ༈ གསུམ་པ་འཆུག་མེད་ཀྱི་གཟེར་བུ་བསྟན་པ་ལ། དང་པོ་ལྟ་བ་ངོ་ཤེས་པ་སྦྲུལ་གྱི་མདུད་པ་
རང་གྲོལ་བ་ལྟ་བུའི་གཟེར་བུ་བསྟན་པ། བར་དུ་བསྒོམ་པ་རྩལ་རྫོགས་པ་ཁང་སྟོང་ལ་རྐུན་མས་ཕན་གནོད་མེད་པ་ལྟ་བུའི་གཟེར་བུ། ཐ་མ་
འབྲས་བུ་ལ་བརྟན་པ་ཐོབ་པ་གསེར་གླིང་དུ་ས་རྡོ་མི་རྙེད་པ་ལྟ་བུའི་གཟེར་བུ་བསྟན་པ་གསུམ་ལས། དང་པོ་ནི། མ་བཅོས་འདུས་མ་བྱས་པའི་
ཆོས་ཉིད་ལ། །བཅོས་མའི་ལམ་གྱིས་གསར་དུ་སྒྲུབ་མེད་པས། །རྒྱུ་ལས་མ་བྱུང་མཐར་ཐུག་འབྲས་བུའི་དོན། །རང་ལ་ཡེ་ནས་གནས་པ་མཐོང་
བར་ཤོག །དེའང་ཆོས་སྐུ་གཞིར་གནས་ཀྱི་རིག་པ་དུས་གསུམ་རྒྱལ་བ་ཡོངས་ཀྱི་ཐུགས་ཆོས་ཀྱི་དབྱིངས་དང་དབྱེར་མེད་པ། སེམས་ཅན་ཀུན་གྱི་
རྒྱུད་ལ་ཡེ་ནས་གནས་པའི་ལྷན་སྐྱེས་ཀྱི་ཡེ་ཤེས་དེ་ཉིད་ནི། ཡེ་ནས་བརྩོལ་སྒྲུབ་ཀྱིས་མ་བཅོས་པ། རྒྱུ་རྐྱེན་འདུས་པ་ལས་མ་བྱས་པའི་རིག་པ་
ཆོས་ཉིད་ཆེན་པོ་འདི་ཉིད་ཡིན་ལ། འདི་ནི་ད་ལྟ་རྣལ་འབྱོར་པའི་སྒོམ་པས་ཉམས་སུ་ལེན་སྐབས་སྒོ་གསུམ་མ་བཅོས་རང་བབས་ཤིག་གེར་
༄༅། །བཞག་ཚེ་སྟོང་གསལ་འགགས་མེད་ཀྱི་རིག་ཆ་རྗེན་པ་མངོན་དུ་གྱུར་བ་དེ་ཡིན། དེ་ནི་ཡིད་དཔྱོད་ཀྱིས་བཅས་བཅོས། སྤང་བླང་གིས་རྩོལ་
སྒྲུབ། དམིགས་གཏད་ཀྱིས་འཛིན་ཞེན་ལྟ་བུའི་བཅོས་མའི་ལམ་གྱིས་གསར་དུ་བསྒྲུབ་པ་དང་རྟོགས་སུ་མེད་པ་ཉིད་ཡིན་པས་ན། གང་ཤར་མ་
བཅོས་རང་བབས་སུ་བཞག་ན་རྟོག་ཚོགས་ཐམས་ཅད་སྤྲུལ་མདུད་རང་ཞིག་ཏུ་འགྲོ་བ་ལྟར་རིག་སྟོང་མཉམ་པ་ཉིད་ཀྱི་ཀློང་དུ་རང་གྲོལ་དུ་འགྲོ་
བས་ན་འདི་ལ་སྦྲུལ་མདུད་རང་གྲོལ་དུ་འགྲོ་བའི་གཟེར་བུ་ཞེས་བརྗོད་པ་ཡིན། དེ་ལྟར་མ་བཅོས་རང་བབས་ཀྱི་ཆོས་ཉིད་འདི་ནི། རྒྱུ་གསར་བ་
དང་རྐྱེན་སོ་མ་ལྟ་བུ་ལས་མ་བྱུང་བ་དང་། བཅོས་བསླད་ཀུན་དང་བྲལ་བའི་རང་བྱུང་གི་ཡེ་ཤེས་བཅིང་གྲོལ་ལས་འདས་པ། སྐུ་བཞི་ཡེ་ཤེས་ལྔའི་
བདག་ཉིད་ཅན་གྱི་མཐར་ཐུག་གི་འབྲས་བུའི་དོན་དེ་ཉིད་རང་ཅག་མཁའ་མཉམ་སེམས་ཅན་ཐམས་ཅད་ཀྱི་རྒྱུད་ལ་ཡེ་གདོད་མ་ནས་མེ་དང་ཚ་བ་
བཞིན། ཆུ་དང་རླན་བཞིན་དུ་སྐད་ཅིག་ཙམ་ཡང་འབྲལ་མ་མྱོང་བར་གནས་པ་དེ་ཉིད་མངོན་སུམ་རྗེན་བྱུང་གི་ཚུལ་དུ་མཐོང་བར་ཤོག་ཅིག ༈ །
གཉིས་པ་སྒོམ་པ་རྩལ་རྫོགས་པ་ཁང་སྟོང་ལ་རྐུན་མས་ཕན་གནོད་མེད་པ་ལྟ་བུའི་གཟེར་བུ་ནི། ཡིད་དཔྱོད་ཚིག་གི་སྤུན་པ་འཁྲུལ་པའི་ལམ། །ཇི་
ལྟར་བརྗོད་ཀྱང་རྟོག་པའི་དྲྭ་བ་སྟེ། །ལུང་ལས་མ་བྱུང་རང་གི་རིག་བྱ་བའི། །མན་ངག་ཟབ་མོ་སྙིང་ལ་བསྒོམ་པར་ཤོག །དེའང་རང་བྱུང་རིག་པའི་
ཡེ་ཤེས་དེ་ཉིད་བརྒྱུད་གསུམ་བླ་མའི་བྱིན་རླབས་དང་མན་ངག་ཟབ་མོ་ལ་བརྟེན་ནས། མ་གབ་རྗེན་བྱུང་གི་ཚུལ་དུ། སལ་ལེ་སེང་ངེ་རྗེན་ནེ་རིག་
༄༅། །པ་ཟང་ཀ་གཅེར་བུ་འབྲས་རྣེ་ལྟ་བུ་འདི་ཉིད་མངོན་སུམ་དུ་རྟོགས་དགོས། དེ་ལ་ཡིད་དཔྱོད་ཚིག་གི་སྤྱན་པའམ་ཤུན་པ་བསྐོན་ན་འཁྲུལ་
བའི་ལམ་དུ་འཕྱན་པ་ཡིན་ཏེ། ཞབས་དཀར་པས། རིག་པ་ཟང་ཀ་གཅེར་བུ་འདི་ཉིད་ལ། །ཡིད་དཔྱོད་ཚིག་གིས་གྱོན་པ་མ་བསྐོན་པར། །ཤིགས་
སེ་ཁྲེས་སེ་བུན་ནེ་རྗེས་མེད་དུ། །རིས་མེད་མཉམ་པ་ཆེན་པོར་ཀློད་ལ་ཞོག །ཅེས་པ་ལྟར་རིག་པ་ཟང་ཀ་རྗེན་པའི་ངང་སྐྱོང་སྐབས། ཡིད་དཔྱོད་
དང་རྣམ་པར་རྟོག་པ་ཀུན་དང་བྲལ་དགོས་ཏེ། འཁྲུལ་བ་དང་རྟོག་བཏགས་གཉིས་དོན་གཅིག་ཡིན་པའི་ཕྱིར་རོ། །སྤྱིར་སངས་རྒྱས་ཀྱི་གོ་འཕང་
མ་ཐོབ་ཀྱི་བར་དུ་རྣམ་རྟོག་ཕྲ་རགས་གང་རུང་གིས་བསྒྲིབས་ཡོད་པས་ན། དེ་དག་གི་དབང་དུ་ཤོར་ན། ཇི་ལྟར་བསམས་ཀྱང་རྣམ་རྟོག་དང་ཇི་
ལྟར་བརྗོད་ཀྱང་རྟོག་པའི་དྲྭ་བར་ཚུད་པ་ཡིན་ཏེ། དེ་འདྲའི་བསམ་བརྗོད་ཐམས་ཅད་རྣམ་རྟོག་ལས་བྱུང་བ་ཡིན་པའི་ཕྱིར་རོ། །རྟོག་པའི་དྲྭ་བ་ཚང་
ཚིང་འཐུག་པོའི་གཟེབ་རྒྱ་ལས་གྲོལ་བའི་ཐབས་སུ། ཡིད་དཔྱོད་ཀྱི་སྤྱན་པ་དང་སྒྲ་ཚིག་གིས་བརྗོད་པ་སོགས་ཆམ་གྱིས་བཞག་ལ། ཕྱམ་ཕྱམ་
ཡངས་པ་ཆེན་པོའི་ངང་དུ་ཀློད་ན། རིག་པ་ཟང་ཀ་གཅེར་བུ་རྗེན་པ་སལ་ལེ་སེང་ངེ་བ་དེ་ལྷང་ལ་བུད་འོང་། དེའི་ངང་བསྐྱངས་ནས་རྩལ་རྫོགས་ན།
ཅི་ཞིག་གི་ཚེ་གང་ཤར་རྟོག་ཚོགས་ཐམས་ཅད་ཕན་གནོད་མེད་པའི་རིག་པ་ཁྱབ་གདལ་ཆེན་པོའི་ཀློང་དུ་རང་ཤར་རང་གྲོལ་དུ་འགྲོ་བས་ན། འདི་
ལ་ཁང་སྟོང་དུ་རྐུན་མས་ཕན་གནོད་མེད་པའི་གཟེར་བུ་ཞེས་བརྗོད། དེས་ན་དེ་ལྟ་བུའི་ཡིད་དཔྱོད་ཀྱི་གོས་ཧྲུལ་དང་རྣམ་རྟོག་གི་འཆིང་རྒྱ་ཐམས་
༄༅། །ཅད་ལས་གྲོལ་ཏེ། རྒྱུ་ལས་མ་བསྐྱེད་པའི་ཡེ་ཤེས། ལུང་ལས་མ་བྱུང་བའི་རང་གིས་རིག་པར་བྱ་བའི་འོད་གསལ་རྫོགས་པ་ཆེན་པོའི་
གནས་ལུགས་ཟབ་མོ་དེ་ཉིད་སློབ་མའི་དད་པ་དང་མོས་གུས་ཡིད་ཆེས་འགྱུར་བ་མེད་པའི་སྟོབས་དང་། བརྒྱུད་གསུམ་བླ་མའི་བྱིན་རླབས་ཀྱི་མཐུ་
དང༌། རྩ་བའི་བླ་མའི་མན་ངག་ཟབ་མོའི་བྱིན་རླབས་རྣམས་གདོང་འཛོམས་པ་ལ་བརྟེན་ནས། དགོངས་རྒྱུད་ཀྱི་རྟོགས་པ་རང་ཅག་ཐམས་ཅད་ཀྱི་
སྙིང་ལ་འཕོས་ནས་གཡོ་ཐོབ་གོམས་བརྟན་མཐར་ཕྱིན་པའི་ཉམས་རྣམས་མ་རྫོགས་ཀྱི་བར་དུ་བསྒོམ་ནུས་པར་ཤོག་ཅིག ༈ གསུམ་པ་ཐ་མ་
འབྲས་བུ་ལ་བརྟན་པ་ཐོབ་པ་གསེར་གླིང་དུ་ས་རྡོ་མི་རྙེད་པ་ལྟ་བུའི་གཟེར་བུ་བསྟན་པ་ནི། གཟུང་འཛིན་སེམས་ནི་ངོ་བོ་ཉིད་ཀྱིས་འཁྲུལ། །གང་
ལྟར་དམིགས་པ་དེ་བཞིན་ཉིད་དུ་མིན། །སེམས་ལས་མ་བྱུང་རང་བྱུང་ཡེ་ཤེས་སྐུ། །ངེས་པ་དོན་གྱི་སངས་རྒྱས་འགྲུབ་པར་ཤོག །དེའང་རང་བྱུང་
གི་རིག་པའི་ཡེ་ཤེས་ནི་དངུལ་ཆུ་ས་ལ་ལྟུང་བ་ལྟ་བུ་ཡུལ་མི་འཛིན་པ། ཡུལ་ལ་མི་ཞེན་པ། ཡུལ་རྗེས་སུ་མི་འབྲང་བ། ཡུལ་གྱི་དྲི་མས་མ་གོས་པ།
གཟུང་འཛིན་སེམས་ཀྱིས་བསླད་སྐྱོན་ཞུགས་མ་མྱོང་པའི། དམིགས་གཏད་འཛིན་ཞེན་དང་བྲལ་བ། སེམས་ལས་འདས་པའི་ཡེ་ཤེས་སྟོང་གསལ་
འགག་མེད་ཀྱི་རིག་ཆ་རྗེན་པ་འདི་ཉིད་ཡིན། གཟུང་འཛིན་གྱི་སེམས་ནི་ཆུ་ཐིགས་ས་ལ་ལྷུང་བ་ལྟར་ཡུལ་རྗེས་སུ་འབྲང་བ། ཡུལ་འཛིན་པ།
ཡུལ་ལ་ཞེན་པ་ཡུལ་གྱི་དྲི་མས་བསླད་པ། ཡུལ་གྱིས་གོས་པ། ངོ་བོ་ཉིད་ཀྱིས་འཁྲུལ་བའམ་དང་པོ་ཉིད་ཀྱི་དུས་ནས་འཁྲུལ་བའི་གཟེབ་ཏུ་ཚུད་པ།
༄༅། །ཚོགས་དྲུག་གི་ཡུལ་གང་ལྟར་སྣང་ཡང་དེ་དང་དེ་ལྟར་དུ་དམིགས་ཤིང་འཛིན་ཞེན་གྱིས་བཅིངས་པ་དེ་ལྟ་བུའི་མ་རིག་འཁྲུལ་འཛིན་གྱི་
རྟོག་པ་ཞིག་ཡིན། དེ་འདྲའི་གཟུང་འཛིན་གྱི་སེམས་དེ་ལ་ཡུལ་འཁྲུལ་སྣང་གང་ཞིག་སྣང་ཡང་། དེ་བཞིན་ཉིད་དུ་བདེན་པར་འཛིན་མཁན་གྱི་བློ་
དེ་བློ་དོན་མཐུན་མིན་ཏེ། འཁྲུལ་སྣང་གཟུང་འཛིན་གྱི་སེམས་ཡིན་པའི་ཕྱིར་རོ། །སེམས་ལས་མ་བྱུང་པའི་རང་བྱུང་ཡེ་ཤེས་ཀྱི་རིག་པ་ཆོས་སྐུ་དེ་
ནི། དུས་གསུམ་གྱི་སངས་རྒྱས་ཐམས་ཅད་ཀྱི་ཐུགས་ཆོས་ཀྱི་དབྱིངས་ཀྱི་ཡེ་ཤེས་དང་གཉིས་སུ་མེད་པའི་ངེས་པ་དོན་གྱི་སངས་རྒྱས་ཡིན་པས་ན།
དེ་ཉིད་མངོན་དུ་གྱུར་ན་རིན་ཆེན་གསེར་གླིང་དུ་ཐོན་ན་ས་རྡོ་ཕལ་བ་མི་རྙེད་པ་ལྟར་གང་ཤར་ཡེ་ཤེས་ཆེན་པོའི་རོལ་བ་ལས་མ་འདས་པས་ན།
འདི་ལ་གསེར་གླིང་དུ་ས་རྡོ་ཕལ་བ་མི་རྙེད་པ་ལྟ་བུའི་གཟེར་བུ་ཟེར། དེ་ལྟ་བུའི་ངེས་པ་དོན་གྱི་སངས་རྒྱས་དེ་ཉིད་ཚེ་འདི་ཉིད་ལ་འགྲུབ་པར་ཤོག་
ཅིག་ཅེས་སྨོན་པའོ། །
༈ གསུམ་པ་དེ་གཉིས་ཀའི་འབྲས་བུ་སྤངས་རྟོགས་ཕྲིན་ལས་གསུམ་ངོས་བཟུང་བ་ལ། རྟོགས་པའི་ཡོན་ཏན་དང་། སྤངས་པའི་ཡོན་ཏན། ཕྲིན་
ལས་ཀྱི་ཡོན་ཏན་བཤད་པ་དང་གསུམ་ལས། དང་པོ་ནི། རིག་སྟོང་རིག་པའི་དབྱིངས་སུ་ཆོས་ཐམས་ཅད། །མཉམ་པ་ཉིད་གྱུར་ཐིག་ལེ་ཉག་
གཅིག་ལ། །འཁོར་འདས་རེ་དོགས་ཞིག་པའི་ངང་ཚུལ་དུ། །མི་གནས་ཆོས་སྐུའི་གཏན་སྲིད་ཟིན་པར་ཤོག །རང་གི་སྙིང་དབུས་སུ་བཞུགས་པའི་
༄༅། །གཉུག་མ་དོན་གྱི་ཡེ་ཤེས་དེ་ཉིད་ད་ལྟ་བླ་མའི་མན་ངག་གིས་སད་པར་བྱས་ཏེ། རང་གི་རྩེ་གཅིག་ཏུ་ཉམས་སུ་བླངས་ནས་གཡོ་ཐོབ་
གོམས་བརྟན་མཐར་ཕྱིན་པའི་ཉམས་རྣམས་རིམ་གྱིས་བགྲོད་དེ། གང་ཤར་ཐམས་ཅད་རིག་སྟོང་ཆོས་ཉིད་ཆེན་པོར་ངོ་ཤེས། རྩལ་རྫོགས།
བརྟན་པ་ཐོབ། ལྷུན་གྲུབ་སྣང་བཞིའི་ཡེ་ཤེས་མངོན་དུ་གྱུར་ཏེ། ཅི་ཞིག་གི་ཚེ་རིག་པའི་དབྱིངས་སུ། ཆོས་ཅན་གཉིས་སྣང་འཁྲུལ་པའི་ཆོས་
ཐམས་ཅད་སོ་སོར་དབྱེ་བ་མེད་པར་ཆོས་ཟད་ཀ་དག་མཉམ་པ་ཉིད་དུ་རོ་གཅིག་ཏུ་གྱུར། དེའི་ཚེ་ན་དག་དང་མ་དག་གི་ཆོས་ཐམས་ཅད་རིག་པ་
ཐིག་ལེ་ཉག་གཅིག་ཏུ་ལྷུན་གྱིས་གྲུབ་པ་ཡིན། ཐིག་ལེ་ཉག་གཅིག་ཅེས་པའི་སྒྲ་དོན་ནི། རྟོག་པའི་དྲྭ་ཟུར་ཐམས་ཅད་དང་བྲལ་ན་ཐིག་ལེ། འཁོར་།
འདས་ཀྱི་ཆོས་ཐམས་ཅད་ཀ་དག་རིག་པ་གཅིག་ལས་གཞན་དུ་མ་གྲུབ་པ་ལ་ཉག་གཅིག་ཅེས་བརྗོད། དེ་ལྟར་རིག་པ་ཐིག་ལེ་ཉག་གཅིག་གི་ངང་
ལ་འཁོར་འདས་རེ་དོགས་མཚན་འཛིན་གྱི་སྣང་བ་ཐམས་ཅད་རང་སར་ཞིག་པའི་ངང་ཚུལ་ལས་ནམ་ཡང་འདའ་བ་མེད་པའི་གནས་ལུགས་དོན་
གྱི་ཡེ་ཤེས་མངོན་དུ་གྱུར། ཆོས་ཐམས་ཅད་ཡོད་མེད་ཡིན་མིན་འགལ་འདུ་གཅིག་དང་ཐ་དད་སོགས་གང་དུའང་མི་གནས་པའི་ཆོས་སྐུའི་ངང་ངམ་
ཆོས་ཟད་བློ་ལས་འདས་པའི་སའམ། ནང་གསལ་ཕྲ་བའི་ཡེ་ཤེས་ཀུན་ཟླུམ་ཐིག་ལེ་ཉག་གཅིག་གི་ངང་དུ་གཏན་སྲིད་ཟིན་པར་ཤོག་ཅིག་ཅེས་
སྨོན་པའོ། །
༄༅། ། ༈ གཉིས་པ་སྤངས་བའི་ཡོན་ཏན་ནི། འདི་ལྟར་ལུས་དང་ཡུལ་དུ་སྣང་བ་ཡང་། །རབ་རིབ་བཞིན་དུ་རྟོག་པའི་དབང་གིས་སྣང༌། །མི་
རྟོག་ཡེ་ཤེས་ཆེན་པོའི་རང་མདངས་ཀྱིས། །ཆོས་ཟད་གདོད་མའི་དབྱིངས་སུ་སྦྱང་གྱུར་ཅིག །འདི་ལྟར་འཁོར་བ་ཐོག་མ་མེད་པ་ནས་བཟུང་ད་
ལྟའི་བར་དུ་བདེན་པར་བཟུང་བའི་རང་གི་གདོས་བཅས་ཀྱི་ལུས་འདི་དང་ཕྱི་ཡུལ་དུ་སྣང་བའི་གཟུགས་སྒྲ་དྲི་རོ་རེག་བྱ་སོགས་ཕྱི་ནང་སྣོད་བཅུད་
དུ་སྣང་བ་ཆོས་ཁམས་རྒྱ་མཚོའི་རྣམ་པར་ཤར་བ་ཡང་། དོན་ལ་མིག་སྐྱོན་ཅན་གྱི་གང་ཟག་ལ་བར་སྣང་ཁམས་ཀྱི་སྐྲ་ཤད་རབ་རིབ་ཀྱི་སྣང་བ་
བཞིན་དུ་ནང་རྣམ་པར་རྟོག་པའི་དབང་གིས་སྣང་བ་མ་གཏོགས། ཡུལ་གྱི་སྟེང་དུ་རྡུལ་ཆ་ཙམ་ཡང་གྲུབ་པ་མེད་པ་ཡང་། དཔེར་ན་མིག་སྨན་
བསྟེན་ནས་མིག་སྐྱོན་བསལ་ཚེ་བར་སྣང་རབ་རིབ་ཀྱི་སྣང་བ་བསལ་མི་དགོས་པར། རང་དེངས་སུ་འགྲོ་བ་བཞིན་དུ་བདག་མེད་རྟོགས་པའི་ཤེས་
རབ་མིག་སྨན་ལྟ་བུ་ལ་བརྟེན་ནས། སྣང་བ་ཐམས་ཅད་བདེན་མེད་དུ་རྟོགས་ན་བདེན་འཛིན་སྐྱེ་ཡུལ་མེད་པར་རབ་རིབ་ཀྱི་སྣང་བ་རང་དེངས་སུ་
འགྲོ་བ་བཞིན་ནོ། །དེ་བཞིན་འཁོར་འདས་ཀྱི་ཆོས་ཐམས་ཅད་ཡོད་པ་དང་མེད་པ་གཉིས་ཀ་གཉིས་མིན་ལ་སོགས་པ་གང་དུའང་མི་རྟོག་པའི་སྤྲོས་
བྲལ་མཉམ་ཉིད་ཡེ་ཤེས་ཆེན་པོའི་རང་མདངས་མངོན་དུ་གྱུར་བའི་སྟོབས་ཀྱིས་ཆོས་ཅན་གཉིས་སྣང་མཚན་མའི་སྣང་བ་ཐམས་ཅད་ཆོས་ཟད་བློ་
ལས་འདས་པ་ཀ་དག་གདོད་མའི་དབྱིངས་སུ་སྦྱང་བར་གྱུར་ཅིག ། ༈ གསུམ་པ་ཕྲིན་ལས་ཀྱི་ཡོན་ཏན་བཤད་པ་ནི། དེ་ཚེ་མཁའ་དང་མཉམ་
༄༅། །པའི་ཡེ་ཤེས་སྐུ། །ཕྱོགས་དུས་མུ་མཐའ་སྲིད་དུ་འགྲོ་ཀུན་གྱི། །ཕན་བདེའི་དོན་ཀུན་འཇོ་བའི་ཡིད་བཞིན་ནོར། །སྒྲིབ་བྲལ་འབྲས་བུའི་།
མཐར་ཐུག་ཐོབ་པར་ཤོག །དེ་ལྟར་རྫོགས་པ་ཆེན་པོའི་རྣལ་འབྱོར་བ་དེའི་རང་སྣང་ཆོས་ཅན་གྱི་སྣང་བ་འདི་དག ཆོས་ཉིད་ཀ་དག་གི་ཀློང་ངམ་
རྒྱལ་བ་ཀུན་གྱི་ཐུགས་ཆོས་ཉིད་ཆེན་པོའམ་སངས་རྒྱས་ཀུན་གྱི་གྲོལ་གཞི་ཆོས་སྐུ་གཞིར་གནས་ཀྱི་ཡེ་ཤེས་ཆེན་པོའི་ཀློང་དུ་གྲོལ་ནས་རང་དོན་
ཆོས་སྐུའི་གོ་འཕང་མངོན་དུ་བྱས་པ་ཡིན། དེ་ཡི་ཚེ་ཀུན་ཏུ་བཟང་པོའི་གྲོལ་གཞིའི་འོད་གསལ་སྟོན་གྱི་ནམ་མཁའ་གཡའ་དག་པ་ལྟ་བུའི་ཀློང་དུ་
གྲོལ་ཀྱང་། དཔེ་ཤེལ་ལ་ཉི་འོད་ཕོག་ཚེ་འོད་ལྔ་བཀྲ་ལམ་མེར་ཤར་བ་བཞིན་ཀ་དག་ཆོས་སྐུའི་ངང་ནས་གཞན་དོན་ལྷུན་གྲུབ་གཟུགས་སྐུའི་།
བཀོད་པ། ལོངས་སྐུའི་ཞིང་ཁམས་ངེས་པ་ལྔ་ལྡན་གྱི་ཞིང་དང་དེ་ལས་སྤྲུལ་པ་ཕྱེད་སྤྲུལ་ལོངས་སྐུ་དང༌། དེ་ལས་སྤྲུལ་སྐུའི་ཞིང་ཁམས་རབ་
འབྱམས་བསམ་གྱིས་མི་ཁྱབ་པ། ནམ་མཁའི་མཐའ་དང་མཉམ་པའི་ཡེ་ཤེས་ཀྱི་སྐུའི་རོལ་གར་ཟད་པ་མེད་པ་ཆུ་གཏེར་རྡོལ་བ་ལྟ་བུ། ཞིང་རྡུལ་
གྱི་གྲངས་དང་མཉམ་པ་གདུལ་བྱའི་དཔལ་དུ་ཤར་ནས། ཕྱོགས་དུས་མུ་མཐའ་ཀུན་ཏུ་ཁྱབ་པར་གདལ་ཏེ། སྲིད་པ་གསུམ་གྱི་གནས་ཀུན་ཏུ། བྱ
འགྲོ་བ་རིགས་དྲུག་གི་སེམས་ཅན་ཀུན་གྱི་སྣང་ངོར་གང་ལ་གང་འདུལ་དེ་ལ་དེ་སྟོན་གྱི་ཚུལ་དུ། རྟག་ཁྱབ་ལྷུན་གྲུབ་ཀྱི་མཛད་པས་ཕན་པ་དང་
བདེ་བའི་དོན་ཀུན་འབད་མེད་ལྷུན་གྲུབ་ཏུ་འཇོ་བའི་ཡིད་བཞིན་གྱི་ནོར་བུ་དང༌། བུམ་པ་བཟང་པོ་དང་དཔག་བསམ་གྱི་ཤིང་ལྟར་དུ་གྱུར་ནས་
༄༅། །མཐའ་ཀླས་འགྲོ་བ་ཀུན་གྱི་དཔལ་དུ་ཤར་ཏེ་སེམས་ཅན་ཀུན་གྱི་རྒྱུད་ལ་ཡེ་ནས་གནས་པའི་གཉུག་མ་དོན་གྱི་ཡེ་ཤེས་སད་པར་བྱས་ནས།
སྒྲིབ་གཉིས་བག་ཆགས་དང་བཅས་པ་འཁྲུལ་མི་ཤེས་པའི་དབྱིངས་སུ་བྲལ་ཞིང་རང་རིག་ཆོས་སྐུའི་དགོངས་པ་མངོན་དུ་གྱུར་ཁམས་གསུམ་
འཁོར་བ་དོང་ནས་སྤྲུགས་ཏེ། མཁའ་ཁྱབ་སེམས་ཅན་ཐམས་ཅད་ལ་འོད་གསལ་རྫོགས་པ་ཆེན་པོའི་འབྲས་བུ་མཐར་ཐུག་གི་ཆོས་ཟུང་འཇུག་སྐུ་
བཞི་ཡེ་ཤེས་ལྔ་ལྡན་ཁྱབ་བདག་གདོད་མའི་མགོན་པོའི་གོ་འཕང་རིན་པོ་ཆེ་འབད་རྩོལ་མི་དགོས་པར་འབད་མེད་ལྷུན་གྲུབ་ཀྱི་ཚུལ་དུ་ཐོབ་པར་
ཤོག་ཅིག་གུ་ཞེས་སོ། ། ༈ རྩ་བའི་ས་བཅད་གསུམ་པ་མཇུག་གི་དོན་ལ། བསྟན་བཅོས་འདི་ཉིད་རྩོམ་དགོས་པའི་རྒྱུ་རྐྱེན་བསྟན་པ། རྩོམ་པ་
པོའི་མཚན་སྨོས་ཏེ་དགེ་རྩ་བསྔོ་བ། ཆོས་འདིའི་ཆེ་བ་བཤད་པ་དང་གསུམ་ལས། དང་པོ་ནི། ཞེས་པ་འདི་ནི་ཛྙཱ་ན་ཌཱཀྐི་ནཱི་ཝ་རཱ་ཧིའི་རྣམ་པར་
འཕྲུལ་བར་ཡོངས་སུ་གྲགས་པ་རྗེ་བཙུན་མ་བདེ་སྐྱོང་ཡེ་ཤེས་དབང་མོས། རབ་ཚེས་མེ་ཁྱི་ཟླ་༣ཚེས་༤ ཀྱི་དུས་དགེ་བར་བཀྲ་ཤིས་པའི་ལྷ་རེག་
དང༌། ཤེལ་དཀར་ཕྲེང་བ་རིན་པོ་ཆེའི་རྒྱན་ལྡན་བཅས་བཀའ་ཡིས་བསྐུལ་བས་རྐྱེན་བྱས་ནས་ཚེས་དེ་ཉིད་ལ། ཞེས་པས་བསྟན། ༈ གཉིས་པ་ནི།
མི་ཕམ་འཇམ་དཔལ་དགྱེས་པའམ། འོད་གསལ་རྡོ་རྗེ་ཞེས་བྱ་བས་རྫོགས་པར་བྲིས་པ་སྟེ། རྫོགས་པ་ཆེན་པོའི་གྲུབ་མཐའི་རང་སྐད་ཐུན་མིན་། །
རང་རྐང་ཚུགས་པར་གང་ཤར་དུ་སྨྲས་པའི་དགེ་བས་འགྲོ་ཀུན་གདོད་མའི་མགོན་པོ་འཇམ་དཔལ་གཞོན་ནུའི་གོ་འཕང་ཐོབ་པར་གྱུར་ཅིག ། ། །
༄༅། །ཅེས་སོ། ། ༈ གསུམ་པ་ཆོས་འདིའི་ཆེ་བ་བཤད་པ་ནི། ཐོས་པ་ཙམ་གྱིས་ངེས་པར་གྲོལ་འགྱུར་ཞེས། །རྡོ་རྗེ་འཆང་གིས་བསྔགས་པ་ལམ་
གྱི་མཆོག །འདི་ཚུལ་སེམས་པར་བྱེད་པ་སྨོས་ཅི་འཚལ། །ཆོས་ཉིད་བདེན་པས་མྱུར་དུ་གྲོལ་བར་འགྱུར། །རྩོལ་བཅས་ཐེག་པས་གདུལ་བར་
དཀའ་བའི་ཚེ། །ཀུན་བཟང་ཐུགས་ཀྱི་བསྟན་པ་འབྱུང་ཞེས་སུ། །བསྔགས་པའི་ལུང་བཞིན་སྙིང་པོའི་བསྟན་པ་ཡིས། །འཇིག་རྟེན་ཀུན་ཏུ་ཁྱབ་
ཅིང་རྒྱས་གྱུར་ཅིག །ཅེས་ཀྱང་སྨྲས་སོ། །མངྒ་ལཾ། ཞེས་པའང་བླུན་པོ་བདག་ལ་སྐྱེས་སྦྱང་གི་ཡོན་ཏན་ཅི་ཡང་མེད་པས་ན། འདི་ལྟར་བྲིས་པས་མཁས་པ་རྣམས་ཁྲེལ་བའི་གནས་མ་
གཏོགས་གཞན་ལ་ཕན་ཐོགས་འབྱུང་བ་དཀའ་མོད། འོན་ཀྱང་རང་རྒྱུད་ལ་ངེས་ཤེས་རེ་འཁྲུངས་པའི་ཆེད་དང་། བདག་ལྟ་བུའི་བླུན་པོ་འགའ་ལ་ཕན་ཐོགས་རེ་ཡོད་ལས་ཆེ་སྙམ་ནས། འདིའི་ས་བཅད་
མཁན་ཆེན་འཇིགས་མེད་ཕུན་ཚོགས་ཀྱིས་གསུངས་པ་ལྟར་གཞི་བྱས། ཉེ་སྔོན། ལྔ་རིག་ནང་བསྟན་སློབ་གླིང་གི་མཁན་ཆེན་གུ་རུ་མཆོག་ནས་བདག་ལ་འདིའི་འབྲུ་འགྲེལ་ཙམ་གསུངས་པའི་ཞལ་
རྒྱུན་དང་། རང་གི་མཐོང་ཐོས་བྱུང་པ་དག་གིས་ལྷན་པ་བརྒྱབ་ནས། སྟག་ལུང་དགོན་སྔ་འགྱུར་ཀ་དག་སྤྲོས་བྲལ་གླིང་གི་བསྒྲུབ་ཁང་འོད་གསལ་ཆོས་ཉིད་གླིང་ནས་ཁང་སར་སྤྲུལ་མིང་པ་བསྟན་པའི་
དབང་ཕྱུག་གིས་བྲིས་པ་རང་གཞན་ཀུན་གྱིས་འོད་གསལ་རྫོགས་པ་ཆེན་པོའི་གནས་ལུགས་ཇི་ལྟ་བ་བཞིན་རྟོགས་པའི་རྒྱུར་གྱུར་ཅིག སརྦ་མངྒ་ལཾ།
༄༅། །བདེན་ཚིག་གྲུབ་པའི་པྲ་ཎི་དྷ་རྣམ་མཁྱེན་གྲོང་འཇུག་གི་འགྲེལ་པ་རིག་འཛིན་དགོངས་རྒྱན་ཞེས་བྱ་བ་བཞུགས་སོ།
༄༅། །དེ་ལ་འདིར་ཤེས་བྱའི་ཆོས་ཐམས་ཅད་མཁྱེན་ཅིང་གཟིགས་པའི་བློ་གྲོས་ལ་མངའ་དབང་འབྱོར་བ།
མ་ཧཱ་གུ་རུ་མཚོ་སྐྱེས་རྡོ་རྗེའི་གསང་བ་གསུམ་གྱིས་བྱིན་གྱིས་རླབས་པའི་རྣལ་འབྱོར་ཆེན་པོ། མཆོག་གསང་
རྡོ་རྗེ་རྩེ་མོའི་བསྟན་པ་གཞིར་ནས་བསླང་བའི་ངེས་དོན་གྱི་ཤིང་རྟ་ཆེན་པོ། དཔལ་རང་བྱུང་རྡོ་རྗེའི་རིག་
འཛིན་འཇིགས་མེད་གླིང་པའི་ཞལ་སྔ་ནས་ཀྱིས་མཛད་པའི། ཐུབ་བསྟན་ལུང་རྟོགས་ཀྱི་བསྟན་པ་མདོ་
༄༅། །སྔགས་ཟུང་དུ་འཇུག་པའི་བདེན་ཚིག་གྲུབ་པའི་སྨོན་ལམ་ཞེས་བྱ་བ་འདི་ཉིད་འཆད་པ་ལ། ། ཐོག་མར་དགེ་བ་ཀླད་ཀྱི་དོན། བར་དུ་དགེ་བ་གཞུང་
གི་དོན། ཐ་མར་དགེ་བ་མཇུག་གི་དོན་དང་གསུམ་ལས། དང་པོ་ལ། མཚན་དོན་དང་། སྨོན་ལམ་གྱི་དཔང་པོ་ཚོགས་ཞིང་གི་ལྷ་ལ་གསོལ་བ་འདེབས་པ་གཉིས་ལས། དང་པོ་ནི། བདེན་
ཚིག་གྲུབ་པའི་པྲ་ཎི་དྷརྣམ་མཁྱེན་གྲོང་འཇུག་ཅེས་བྱ་བ་བཞུགས་སོ། །ཞེས་པས་བསྟན། པྲ་ཎི་དྷ་ནི་སྨོན་ལམ་ཞེས་པ་ལ་འཇུག་གོ །
༈ གཉིས་པ་ནི། དངོས་གྲུབ་རྒྱ་མཚོའི་འབྱུང་གནས་བླ་མ་དང་མཆོག་གསུམ་བྱང་ཆུབ་སེམས་དཔའ་རྣམས་ལ་ཕྱག་འཚལ་ཞིང་སྐྱབས་སུ་མཆིའོ། །
བྱིན་གྱིས་བརླབ་ཏུ་གསོལ། ཞེས་པའི་བར་གྱིས་བསྟན། སོགས་ནས་བྱིན་གྱིས་བརླབ་ཏུ་གསོལ་ཞེས་པའི་བསྟན། དེ་ཡང་མཆོག་གི་དངོས་གྲུབ་།
ཁྱབ་བདག་གདོད་མའི་མགོན་པོ་ཆོས་སྐུ་ཀུན་ཏུ་བཟང་པོའི་གོ་འཕང་དང༌། ཐུན་མོང་གི་དངོས་གྲུབ་གྲུབ་པ་ཆེན་པོ་བརྒྱད་དང༌། ཞི་རྒྱས་དབང་
དྲག་གི་ལས་རབ་འབྱམས་སོགས་དངོས་གྲུབ་རྒྱ་མཚོའི་འབྱུང་གནས་ནི་གང་ཡིན་ཞེ་ན། ད་ལྟའི་བཀའ་དྲིན་གསུམ་ལྡན་གྱི་བླ་མ་སངས་རྒྱས་ཆོས་
དང་དགེ་འདུན་ཏེ་དཀོན་མཆོག་གསུམ་དང་། རྒྱལ་བ་རྣམས་ཀྱི་གདོང་འཚོབ་པ། དམ་པ་ཆོས་ཀྱི་མཛོད་འཛིན་པ། གདུལ་བྱའི་ལྷག་མ་སྐྱོང་ནུས་
པའི་ཐུགས་སྲས་བྱང་ཆུབ་སེམས་དཔའ་རྣམས་ཡིན་པས་ན། དེ་དག་རྣམས་ལ་མི་ཕྱེད་དད་པའི་སྒོ་ནས་ཕྱག་འཚལ་ཞིང་དེང་ནས་བཟུང་སྟེ་ཇི་
༄༅། །སྲིད་ནམ་ཞིག་བྱང་ཆུབ་སྙིང་པོ་མཆིས་ཀྱི་བར་དུ། སྐྱིད་སྡུག་ལེགས་ཉེས་ཅི་བྱུང་ཡང་ཁྱེད་རྣམས་གཏན་གྱི་སྐྱབས་གནས་སུ་སྐྱབས་སུ་
མཆིའོ། །བདག་སོགས་སེམས་ཅན་ཐམས་ཅད་ཀྱི་ལུས་ལ་སྐུ་ཡིས་བྱིན་གྱིས་རློབས། ངག་ལ་གསུང་གིས་བྱིན་གྱིས་རློབས། ཡིད་ལ་ཐུགས་ཀྱིས་
བྱིན་གྱིས་རློབས། མདོར་ན་ཁྱེད་རྣམས་ཀྱི་སྐུ་གསུང་ཐུགས་མཁྱེན་བརྩེ་ནུས་པའི་སྟོབས་ཀྱིས་བདག་སོགས་སེམས་ཅན་ཐམས་ཅད་འདི་ཕྱི་བར་དོ་
ཀུན་ཏུ་འབྲལ་བ་མེད་པར་བྱིན་གྱིས་བརླབ་ཏུ་གསོལ། ༈ གཉིས་པ་བར་དུ་དགེ་བ་གཞུང་གི་དོན་ལ། ཐུན་མོང་བའི་ལམ་ལ་འཇུག་པར་སྨོན་པ་དང༌། ཐུན་མོང་མ་ཡིན་པའི་ལམ་
ལ་འཇུག་པར་སྨོན་པ་གཉིས་ལས། དང་པོ་ལ་བཞི་སྟེ། ཚེ་རབས་ཀུན་ཏུ་དལ་རྟེན་རྙེད་དེ་དགེ་བའི་བཤེས་གཉེན་དང་འཕྲད་ནས་རྒྱལ་བསྟན་ལ་ཐོས་བསམ་སྒོམ་གསུམ་བྱེད་པར་སྨོན་པ་དང་། ངེས་
འབྱུང་ཁྱད་པར་ཅན་རྒྱུད་ལ་སྐྱེས་ནས་འཁོར་བ་ལས་བློ་ལྡོག་ཅིང་ལས་འབྲས་མི་བསླུ་བར་ཤེས་པའི་འཇིག་རྟེན་ཡང་དག་གི་ལྟ་བ་རྒྱུད་ལ་སྐྱེ་བར་སྨོན་པ། བྱང་ཆུབ་སྒྲུབ་པའི་བར་ཆད་ལས་རྒྱལ་ཏེ་ཚེ་
རབས་ཀུན་ཏུ་མཆོག་གསུམ་གྱི་སྣང་བ་དང་མི་འབྲལ་བའི་ངང་ནས་སྐྱེས་བུ་གསུམ་གྱི་ལམ་ལ་སློབ་པར་སྨོན་པ། བླ་མ་དགེ་བའི་བཤེས་གཉེན་ལ་སངས་རྒྱས་དངོས་མཐོང་གི་དག་སྣང་རྒྱུད་ལ་སྐྱེ་བར་
སྨོན་པའོ། །དང་པོ་ནི། མི་ངའི་སྐྱེ་བ་ནས་ཚེ་རབས་ཐམས་ཅད་དུ་དལ་འབྱོར་བཅོ་བརྒྱད་ཚང་བའི་མི་ལུས་རིན་པོ་ཆེ་ཐོབ་སྟེ། རྗེ་བཙུན་བླ་མ་མཚན་
ཉིད་དང་ལྡན་པའི་གདུལ་བྱར་འགྱུར་བར་ཤོག་ཅིག མངོན་མཐོ་དང་ངེས་ལེགས་མཐའ་དག་གི་འབྱུང་ཁུངས་ཐོས་བསམ་སྒོམ་གསུམ་གྱིས་རང་
རྒྱུད་བཏུལ་ཏེ། རྒྱལ་བའི་བསྟན་པ་རིན་པོ་ཆེའི་རྗེས་སུ་སློབ་པར་ཤོག་ཅིག ཅེས་པའི་བར་གྱིས་བསྟན། མི་ངའི་དེང་ནས་བཟུང་ཇི་སྲིད་ས་དང་པོ་
༄༅། །རབ་ཏུ་དགའ་བ་མ་ཐོབ་ཀྱི་བར་དུ་སྐྱེ་བ་ནས་སྐྱེ་བ་ཚེ་རབས་ནས་ཚེ་རབས་ཐམས་ཅུད་དུ། ལྷོ་རྒྱལ་འཛམ་བུ་གླིང་དུ་ཁམས་དྲུག་ལྡན་གྱི་
དལ་འབྱོར་བཅོ་བརྒྱད་ཚང་བའི་ཆོས་སྒྲུབ་པའི་མི་ལུས་ཀྱི་རྟེན་ཕུན་སུམ་ཚོགས་པ་ཡིད་བཞིན་གྱི་ནོར་བུ་རིན་པོ་ཆེ་ལྟ་བུ་ཐོབ་སྟེ། རྗེ་བཙུན་བླ་
མ་དམ་པ་མདོ་རྒྱུད་མན་ངག་ཐམས་ཅད་ནས་གསུངས་པ་ལྟ་བུའི་མཚན་ཉིད་དང་ལྡན་པའི་གདུལ་བྱར་གྱུར། མཉེས་པ་གསུམ་གྱི་སྒོ་ནས་བླ་མཾ་
ལ་བསྙེན་བསྐུར་བྱེད་ནུས་པར་ཤོག་ཅིག དེ་བཞིན་དུ་མངོན་མཐོ་ལྷ་མའི་གོ་འཕང་དང་ངེས་པར་ལེགས་པ་རྫོགས་པའི་སངས་རྒྱས་ཀྱི་གོ་འཕང་
ཐོབ་དགོས་ན། མངོན་མཐོ་དང་ངེས་ལེགས་ཐམས་ཅད་ཀྱི་འབྱུང་ཁུངས་ནི་ཐོས་བསམ་སྒོམ་གསུམ་ལ་རག་ལས་ཡོད་དེ། མ་ཐོས་པས་ཅི་ཤེས།
མ་ཤེས་པས་ཅི་བསྒོམ། མ་བསྒོམས་པས་ཅི་གྲོལ། ཞེས་དང༌། ཇི་སྐད་དུ། ཚུལ་གནས་ཐོས་དང་བསམ་ལྡན་པས། །སྒོམ་པ་ལ་ནི་རབ་ཏུ་
གཞོལ། །ཞེས་དང་། ཐོས་པ་མེད་པའི་སྒོམ་པ་དེ། །ལག་ལྡུམ་བྲག་ལ་འཛེགས་པ་འདྲ། །ཞེས་གསུངས་པ་ལྟར་ཡིན་པས་ན། ཐོས་བསམ་སྒོམ་
གསུམ་ནི། དཔེར་ན་རང་རྒྱུད་ལ་ཉམས་དང་རྟོགས་པའི་ཡོན་ཏན་ལོ་ལེགས་ལྟ་བུ་ཞིག་འཁྲུངས་དགོས་ན། རྐྱེན་ཆུ་ལུད་དྲོད་གཤེར་རྣམས་དུས་
འཛོམས་པའི་ཞིང་ས་ལྟ་བུའི་ངེས་པར་གལ་ཆེ་བས་ན་ཐོས་བསམ་སྒོམ་གསུམ་གྱི་གོ་རིམ་མ་འཁྲུགས་པས་རང་རྒྱུད་བཏུལ་ཏེ། རྒྱལ་བའི་ལུང་
རྟོགས་ཀྱི་བསྟན་པ་རིན་པོ་ཆེ་གསེར་སྦྱངས་བཙོ་མ་ཕྱི་དོར་བྱས་པ་ལྟ་བུ་དེའི་རྗེས་སུ་སློབ་པར་ཤོག་ཅིག ༈ གཉིས་པ་ངེས་འབྱུང་ཁྱད་པར་ཅན་རྒྱུད་ལ་སྐྱེས་
༄༅། །ནས་འཁོར་བ་ལས་བློ་ལྡོག་ཅིང་ལས་འབྲས་མི་བསླུ་བར་ཤེས་པའི་འཇིག་རྟེན་པའི་ཡང་དག་གི་ལྟ་བ་རྒྱུད་ལ་སྐྱེ་བར་སྨོན་པ་ནི། ཆོས་ལ་འཇུག་པའི་རྩ་བ་ངེས་འབྱུང་དང་བློ་
ལྡོག་རྣམ་པ་བཞི་རྒྱུ་ལ་ངང་ངམ་ཤུགས་ཀྱིས་སྐྱེས་ནས་འཁོར་བ་མཐའ་མེད་ཀྱི་བྱ་བ་ལ་བཙོན་དོང་དང་མེ་འོབ་ལྟ་བུར་མཐོང་བར་ཤོག་ཅིག ལས་
འབྲས་བསླུ་བ་མེད་པ་ལ་ཡིད་ཆེས་རྙེད་ནས། དགེ་སྡིག་གི་ལས་ཕྲ་མོ་ཙམ་ལའང་འཇུག་ལྡོག་བྱེད་པར་ཤོག་ཅིག ཅེས་པའི་བར་གྱིས་བསྟན། དེ་
ཡང་ནང་པ་སངས་རྒྱས་པའི་དམ་པའི་ཆོས་རིན་པོ་ཆེ་ལ་འཇུག་པའི་རྩ་བ་གང་ཡིན་ཟེར་ན། འཁོར་བ་ལས་ངེས་པར་འབྱུང་པའི་ངེས་འབྱུང་དང་།
༈ ཁམས་གསུམ་འཁོར་བ་སྡུག་བསྔལ་གྱི་རང་བཞིན་འདི་ལས་བློ་ལྡོག་པའི་བློ་ལྡོག་རྣམ་པ་བཞི་རྒྱུད་ལ་ངང་ངམ་ཤུགས་ཀྱིས་སྐྱེས་ནས་རང་རྒྱུད་
ཆོས་དང་འདྲེས་པ་ཞིག་ངེས་པར་གལ་ཆེ། དེ་ཡང་སྲིད་རྩེ་ནས་མནར་མེད་ཀྱི་བར་ཁམས་གསུམ་འཁོར་བ་གང་དུ་སྐྱེས་ཀྱང་སྡུག་བསྔལ་གྱིས་མ་
མནར་བ་གཅིག་ཀྱང་མེད་པ་དང༌། ཁྱད་པར་དུ་ངན་སོང་གསུམ་གྱི་སྡུག་བསྔལ་ནི་ཡུན་རིང་བ་དང༌། ཤུགས་དྲག་པ་དང་། བཟོད་དུ་མེད་པའི་
སྡུག་བསྔལ་ཡོད་པ་སྨོས་ཀྱང་ཅི་དགོས། དེར་མ་ཟད་མཐོ་རིས་རྣམ་གསུམ་ལ་མཚོན་ནའང་། ལྷ་མ་ཡིན་འཐབ་རྩོད། ལྷ་འཆི་འཕོ་ལྟུང་བྱེད་ཀྱི་
སྡུག་བསྔལ་ཡོད་པ་དང་། རང་ཅག་མི་ལའང་སྐྱེ་རྒ་ན་འཆིའི་སྡུག་བསྔལ་གྱི་ཆུ་བོ་ཆེན་པོ་བཞི་དང༌། ཁྱབ་པ་འདུ་བྱེད་ཀྱི་སྡུག་བསྔལ། སྡུག་
བསྔལ་གྱི་སྡུག་བསྔལ། འགྱུར་བའི་སྡུག་བསྔལ་གསུམ་དང༌། མི་འདོད་པ་ཐོག་ཏུ་འོང་བའི་སྡུང་བསྔལ། འདོད་པ་ཐོག་ཏུ་མི་ཁེལ་བའི་སྡུག་
༄༅། །བསྔལ། དགྲ་སྡང་བ་དང་འཕྲད་པའི་སྡུག་བསྔལ། གཉེན་བྱམས་པ་དང་བྲལ་བའི་སྡུག་བསྔལ། མཐོན་པོ་ཡིན་ན་མཐོ་དགའ་དམའ་དོག་
གི་སྡུག་བསྔལ། དམན་པ་ཡིན་ན་གཉོམ་ཆུང་ཁྲེལ་བསྟས་ཀྱི་སྡུག་བསྔལ། ཕྱུག་པོ་ཡིན་ན་བསགས་སྲུང་འཚོ་རྫིའི་སྡུག་བསྔལ། མེད་པོ་ཡིན་ན་
མེད་མུག་ཕོངས་གསུམ་གྱི་སྡུག་བསྔལ་སོགས་འཁོར་བ་མཐའ་མེད་ཀྱི་བྱ་བ་ལ་བསམ་ན་ལས་དང་ཉོན་མོངས་པའི་ལྕགས་སྒྲོག་དམ་པོས་
བསྡམས་པའི་རྒྱལ་པོའི་བཙོན་ཁང་ལྟ་བུ། ངམ་ནག་མེ་འོབ་དབལ་ཚ་བའི་ནང་ལྟ་བུ་བཟོད་དཀའ་བ་ཡིན་པས་ན་བཙོན་དོང་དང་མེ་འོབ་ལྟ་བུར་
༈ མཐོང་བར་ཤོག་ཅིག དེ་ལྟར་འཇིག་རྟེན་འཁོར་བའི་བདེ་སྡུག་འདི་དག་གི་རྩ་བ་ནི་ལས་དགེ་སྡིག་ལ་ཐུག་ཡོད་དེ། ལས་དགེ་བའི་འབྲས་བུ་ཐར་།
བ་ནས་ཐམས་ཅད་མཁྱེན་པའི་བར་དང་། ལས་མི་དགེ་བའི་འབྲས་བུ་འཁོར་བ་དང་ངན་སོང་གི་གནས་སུ་སྐྱེས་ནས་སྡུག་བསྔལ་མྱོང་དགོས་པ་ནི་
ལས་འབྲས་བསླུ་བ་མེད་པ་འདིའི་ངང་ཚུལ་ཡིན་པས་ན་འདི་ལ་ཡིད་ཆེས་རྙེད་ནས། དགེ་བའི་ལས་ལ་རང་ནུས་གང་ཡོད་ཀྱིས་བརྩོན་པར་བྱེད་
པ་དང༌། སྡིག་པའི་ལས་ཕྲ་མོ་ཡིན་ཡང་ཅི་ནས་ཀྱང་སྤང་བའི་ཐབས་ལ་འབད་དེ། དགེ་སྡིག་གི་ལས་ཕྲ་མོ་ཙམ་ལའང་སྤང་བླང་འཇུག་ལྡོག་བྱེད་
པར་ཤོག་ཅིག ༈ གསུམ་པ་བྱང་ཆུབ་སྒྲུབ་པའི་བར་ཆད་ལས་རྒྱལ་ཏེ་ཚེ་རབས་ཀུན་ཏུ་དཀོན་མཆོག་གསུམ་གྱི་སྣང་བ་དང་མི་འབྲལ་བའི་ངང་ནས་སྐྱེས་བུ་གསུམ་གྱི་ལམ་ལ་སློབ་པར་སྨོན་པ་ནི།
གནས་གྲོགས་དང་འདུ་འཛི་རྐྱེན་ངན་ལ་སོགས་པ་བྱང་ཆུབ་སྒྲུབ་པའི་བར་ཆད་ཀྱི་དབང་དུ་མི་འགྲོ་བར། དཀོན་མཆོག་གསུམ་གྱི་སྐྱབས་འོག་ཏུ་
༄༅། །ཚུད་དེ་སྐྱེས་བུ་གསུམ་གྱི་ལམ་ལ་སློབ་པར་ཤོག་ཅིག ཅེས་པའི་བར་གྱིས་བསྟན། དེའང་དུག་གསུམ་འཕེལ་བའི་གནས་ནི་ཕ་ཡུལ་ངན་པ་
ཡིན་ཏེ། རྒྱལ་སྲས་ཐོགས་མེད་ཀྱིས། དགྲ་ཡི་ཕྱོགས་ལ་ཞེ་སྡང་མེ་ལྟར་འབར། །གཉེན་གྱི་ཕྱོགས་ལ་འདོད་ཆགས་ཆུ་ལྟར་གཡོ། །བླང་དོར་
བརྗེད་པའི་གཏི་མུག་མུན་ནག་ཅན། །ཕ་ཡུལ་ཞེས་པ་ལྟ་བུ་སྟེ། གནས་ངན་པ། གྲོགས་ངན་པ། རྩེད་དགོད་གཡེང་བའི་ཕྱོགས་དང་མི་དགེ་བའི་
ཕྱོགས་སུ་ཁ་བྲིད་པའི་གྲོགས་དང་། མདོར་ན་འཇིག་རྟེན་ཆོས་བརྒྱད་སོགས་འདུ་འཛི་རྣམ་གཡེང་འདི་དག་ནི་དམ་པའི་ཆོས་དང་རྒྱབ་འགལ་དུ་
འགྲོ་བས་འགལ་རྐྱེན་ངན་པ་ཡིན་པས་ན། དེ་ལ་སོགས་པ་དམ་པའི་ཆོས་དང་མི་མཐུན་ཅིང་། བྱང་ཆུབ་སྒྲུབ་པའི་འགལ་རྐྱེན་བར་ཆད་ཀྱི་དབང་
དུ་མི་འགྲོ་བར། མཐུན་རྐྱེན་ཕུན་སུམ་ཚོགས་པ་ཞིག་འཛོམས་པའི་ཆེད་དུ། སྐྱབས་བསླུ་བ་མེད་པ་དཀོན་མཆོག་གསུམ་ཁྱེད་ཤེས། ཁྱེད་མཁྱེན།
ཁྱེད་ལས་གཞན་པའི་སྐྱབས་དང་སྐྱེལ་མ། མགོན་སྐྱབས་དཔུང་གཉེན་ཞིག་གཞན་དུ་མེད་བསམ་ནས་བློ་གཏད་ལིང་སྐྱུར་གྱིས་གསོལ་བ་བཏབས་
ན། དཀོན་མཆོག་གསུམ་གྱི་སྐྱབས་འོག་ཏུ་ཚུད་དེ་ཕྱི་ནང་བར་ཆད་ཐམས་ཅད་སེལ་ངེས་པའོ། །དེ་ལྟར་དཀོན་མཆོག་གསུམ་གྱི་སྐྱབས་འོག་ཏུ་
ཚུད་དེ་སྐྱེས་བུ་གསུམ་གྱི་ལམ་ལ་སློབ་པར་ཤོག་ཅིག ༈ བཞི་པ་བླ་མ་དགེ་བའི་བཤེས་གཉེན་ལ་སངས་རྒྱས་དངོས་མཐོང་གི་དག་སྣང་རྒྱུད་ལ་སྐྱེ་བར་སྨོན་པ་ནི། བདེ་
གཤེགས་ཀུན་འདུས་ཀྱི་ངོ་བོ་བཀའ་དྲིན་ཅན་གྱི་བླ་མ་དམ་པ་ལ། ཐེ་ཚོམ་དང་མཉམ་འགྲོགས་ཀྱི་མི་རུ་བཟུང་བའི་ལོག་ལྟ་སྤངས་ཏེ། སངས་
༄༅། །རྒྱས་དངོས་སུ་མཐོང་བར་ཤོག་ཅིག ཅེས་པའི་བར་གྱིས་བསྟན། དེ་ཡང་ཕྱོགས་བཅུའི་བདེ་བར་གཤེགས་པ་ཇི་སྙེད་ཅིག་བཞུགས་པ་
ཐམས་ཅད་ཀྱི་སྐུ་གསུང་ཐུགས་མཁྱེན་བརྩེ་ནུས་གསུམ་གྱི་ཡོན་ཏན་ཀུན་འདུས་ཀྱི་ངོ་བོ་སྤྱི་དཔལ་དུ་ཤར་བ་ནི་བཀའ་དྲིན་ཅན་གྱི་རྩ་བའི་བླ་མ་
དམ་པ་འདི་ཉིད་ཡིན་པས་ན། རང་གི་བཀའ་དྲིན་གསུམ་ལྡན་གྱི་བླ་མ་ལ། ཡིད་གཉིས་ཐེ་ཚོམ་དང་མཉམ་འགྲོགས་ཀྱི་བདུད་དབང་དུ་ཤོར་ནས་
བླ་མ་མི་རུ་བཟུང་བའི་ལོག་ལྟ་ཡོད་ན་མཆོག་དང་ཐུན་མོང་གི་དངོས་གྲུབ་གང་ཡང་འབྱུང་མི་སྲིད་དེ། སྔོན་གྱི་དམ་པ་རྣམས་ཀྱི་ཞལ་ནས། བླ་མ་
 མིར་འཛིན་གྱི་ལོག་རྟོག་ཡོད་ན་དངོས་གྲུབ་ཁྱི་རོ་ལས་མི་འབྱུང་གསུངས། དེས་ན་དེ་འདྲའི་ལོག་ལྟ་སྤངས་ཤིང༌། མོས་གུས་རྩེ་གཅིག་པའི་ངང་
ནས་ཡིད་ཆེས་པའི་དག་སྣང་སྦྱངས་ཏེ། སངས་རྒྱས་དངོས་སུ་མཐོང་བའི་བློ་མིག་ཡོངས་སུ་དག་པར་ཤོག་ཅིག ༈ གཉིས་པ་ཐུན་མོང་མ་ཡིན་པའི་ལམ་ལ་
འཇུག་པར་སྨོན་པ་ལ་ལྔ་སྟེ། མཚོན་བྱེད་དཔེའི་དབང་བཞི་ལ་བརྟེན་ནས་མཚོ་བྱ་དོན་གྱི་དགོངས་པ་རྒྱུད་ལ་འཕོ་བར་སྨོན་པ། བསྐྱེད་པ་མ་ཧཱ་ཡོ་གའི་གནད་ལ་དབང་འབྱོར་ནས་སྣང་སྲིད་དག་པ་རབ་
འབྱམས་སུ་རྟོགས་པར་སྨོན་པ། ལུང་ཨ་ནུ་ཡོ་གའི་ཉམས་ལེན་ལ་དབང་འབྱོར་ནས་བདེ་སྟོང་གཉིས་མེད་ཀྱི་ངོ་བོར་སངས་རྒྱས་པར་སྨོན་པ། རྫོགས་ཆེན་ཨ་ཏི་ཡོ་གའི་ལམ་ལ་དབང་བསྒྱུར་ནས་ཚེ་
འདིར་ཆོས་ཉིད་ཟད་སར་འཁྱོལ་བར་སྨོན་པ། ཞར་བྱུང་དུ་བྱང་ཆུབ་སེམས་དཔའ་མོས་སྤྱོད་ནས་བཟུང་སངས་རྒྱས་ཀྱི་བར་བྱང་ཆུབ་སེམས་དཔའ་རྣམས་ཀྱི་ཐུགས་བསྐྱེད་སྣ་ཚོགས་དང་འབྲེལ་བའི་
སྨོན་ལམ་དང་ལྔའོ། །དང་པོ་མཚོན་བྱེད་དཔེའི་དབང་བཞི་ལ་བརྟེན་ནས་མཚོན་བྱ་དོན་གྱི་དགོངས་པ་རྒྱུད་ལ་འཕོ་བར་སྨོན་པ་ནི། དེའི་མཐུ་ལས་མཚོན་བྱེད་དཔེའི་དབང་བཞིས་སྒོ་
༄༅། །གསུམ་སྨིན་པར་བྱས་ཏེ་རྨད་བྱུང་རྡོ་རྗེ་ཐེག་པའི་གསང་ལམ་ལ་འཇུག་པར་ཤོག་ཅིག གསོལ་འདེབས་དང་མོས་གུས་ཀྱིས་མཚམས་སྦྱོར་
ལམ་དུ་བསླངས་ནས། མཚོན་བྱ་དོན་གྱི་དགོངས་བརྒྱུད་བདག་ལ་འཕོས་ཏེ་རྟོགས་པ་ནམ་མཁའ་དང་མཉམ་པར་ཤོག་ཅིག ཅེས་པས་བསྟན་ཏེ།
དེ་ཡི་མཐུ་ལས་ཞེས་པའི་དེ་སྒྲའི་འཇུག་ཡུལ་ནི་གོང་གི་སྨོས་མ་ཐག་པའི་དལ་འབྱོར་གྱི་མི་ལུས་ཐོབ། དགེ་བའི་བཤེས་གཉེན་དང་མཇལ། ཐོས་
བསམ་སྒོམ་གསུམ་ལ་སྦྱངས། སྐྱེས་བུ་གསུམ་གྱི་ལམ་ལ་བསླབས། བླ་མ་སངས་རྒྱས་དངོས་མཐོང་གི་དད་པ་སོགས་རྒྱུ་དེ་དག་གི་སྟོབས་སམ་
དེའི་མཐུ་ལས་མཚོན་བྱེད་དཔེའི་དབང་བཞིས་སྒོ་གསུམ་སྨིན་པར་མ་བྱས་ན་མཚོན་བྱ་དོན་གྱི་ཡེ་ཤེས་རྒྱུད་ལ་སྐྱེ་མི་ནུས། དེའང་གསང་སྔགས་
རྡོ་རྗེ་ཐེག་པའི་ལམ་དུ་འཇུག་པ་ལ། ཇི་སྐད་དུ། དབང་མ་བསྐུར་བ་གསང་སྔགས་འཆད་སྣོད་མིན། །ཞེས་པ་ལྟར་འཇུག་སྒོ་དབང་དང་དབང་
སྲོག་དམ་ཚིག་གིས་བཟུང་དགོས་པས། དབང་དུས་སུ་ཁས་བླངས་བའི་རྩ་བ་དང་ཡན་ལག་གི་དམ་ཚིག་མི་ཉམས་པར་སྲུང་། དེ་ལྟར་དཔེའི་
དབང་བཞིས་བདག་རྒྱུད་སྨིན་པར་བྱས་ཏེ། དེའི་རྗེས་སུ་རྨད་བྱུང་གསང་སྔགས་རྡོ་རྗེ་ཐེག་པའི་གསང་ལམ་ཟབ་མོ་ལ་དངོས་སུ་འཇུག་ནུས་པར་
ཤོག་ཅིག ཁྱད་པར་དུ་རང་ཅག་རྣམས་ཀྱི་ཉམས་སུ་བླང་བྱའི་མན་ངག་ཟབ་མོ་འདི་ནི་ཐོས་བསམ་ལྟ་བའི་ལུགས་མ་ཡིན་པར། མན་ངག་སྒོམ་
པའི་ལུགས་དང༌། བྱིན་རླབས་འཕོ་བའི་ལུགས་ཡིན་པའི་ཕྱིར་ན། རང་ངོས་ནས་ཁ་ཙམ་ཚིག་ཙམ་མ་ཡིན་པར། སྙིང་ཁོང་རུས་པའི་གཏིང་ནས་
༄༅། །ཡིད་ཆེས་པའི་དད་པ་དང་བཅས་གསོལ་བ་འདེབས་པ་དང་། མོས་གུས་དྲག་པོས་མཚམས་སྦྱོར་ལམ་དུ་བསླངས་བ་གཉིས་ལ་བརྟེན་
ནས་རྟོགས་དགོས་ཏེ། མདོ་ལས། ཤཱ་རའི་བུ། དོན་དམ་པ་ནི་དད་པས་རྟོགས་པར་བྱ་བ་ཁོ་ནའོ། །ཞེས་དང༌། ཀརྨ་གླིང་པས། མོས་གུས་དད་
པའི་སྣང་བ་ལ། །རིག་པ་རང་བྱུང་འགག་མེད་གསལ། །ཞེས་གསུངས་པ་དང་ཚུལ་མཐུན་པར་དད་མོས་ཡིད་ཆེས་དྲག་པོས་བླ་མ་ལ་བརྟེན་ནས་
དབང་བཞི་བླངས་ཤིང་ཐུགས་ཡིད་བསྲེ་བ་ལ་བརྟེན་ནས། མཚོན་བྱ་དོན་གྱི་དགོངས་བརྒྱུད་ཆོས་ཉིད་རང་བྱུང་རིག་པའི་ཡེ་ཤེས་བདག་རྒྱུད་ལ་
འཕོས་ཏེ་རྟོགས་པ་ནམ་མཁའ་དང་མཉམ་པར་ཤོག་ཅིག ༈ གཉིས་པ་བསྐྱེད་པ་མ་ཧཱ་ཡོ་གའི་གནད་ལ་དབང་འབྱོར་ནས་སྣང་སྲིད་དག་པ་རབ་འབྱམས་སུ་རྟོགས་པར་སྨོན་པ་
ནི། བསྐྱེད་པ་མ་ཧཱ་ཡོ་གའི་ཉམས་ལེན་མཐར་ཕྱིན་ནས་སྣོད་བཅུད་དཀྱིལ་འཁོར་གསུམ་དུ་ཤེས་ཤིང་རིག་འཛིན་རྣམ་པ་བཞིའི་ས་ལ་བགྲོད་པ་
རྒྱལ་སྲས་པདྨ་དང་བི་མ་ལ་ལྟ་བུར་འགྱུར་བར་ཤོག་ཅིག ཅེས་པས་བསྟན། དེ་ཡང་སྤྱིར་རྡོ་རྗེ་ཐེག་པའི་ལམ་ཐམས་ཅད་ཚུར་བསྡུ་ན་ཟུང་འཇུག་
རྡོ་རྗེའི་ལམ་དུ་འདུ་ལ། གང་ཟུང་དུ་འཇུག་ན་ཐབས་དང་ཤེས་རབ་གཉིས་སོ། །ཐབས་བསྐྱེད་པའི་རིམ་པ་དང་ཤེས་རབ་རྫོགས་པའི་རིམ་པ་ཡིན་
ཏེ། མི་ཕམ་རིན་པོ་ཆེས་བསྐྱེད་རིམ་གཙོ་བོར་བསྟན་པ་མ་ཧཱ་ཡོ་ག རྫོགས་རིམ་གཙོ་བོར་བསྟན་པ་ཨ་ནུ་ཡོ་ག ཟུང་འཇུག་གཙོ་བོར་བསྟན་པ་ཨ་
ཏི་ཡོ་ག་ཡིན་གསུངས། མ་ཧཱ་ཡོ་ག་ལྟར་བསྐྱེད་རིམ་གཙོ་བོར་བསྟན་པའི་དགོས་པ་ནི། མ་དག་པའི་སྣང་བ་སྐྱེ་གནས་བཞིས་བག་ཆགས་སྦྱང་པའི་
༄༅། །ཕྱིར་གསུངས་པ་ཡིན་ཏེ། འཇིགས་མེད་གླིང་པས། སྐྱེ་གནས་གཞི་ཡི་སྦྱང་བཞི་དང༌། །སྦྱོང་བྱེད་གོམས་པའི་བསྐྱེད་རིམས་ཀྱི། །སྔགས་
ལ་གོམས་པའི་རྟེན་ཅན་དུ། །ཞེས་པ་ལྟར། དབང་པོ་ཐ་མ་དང་དབང་འབྲིང༌། དབང་རབ་ཡང་རབ་རྣམས་ལ་རིམ་བཞིན་སྒོང་སྐྱེས་ཀྱི་བག་ཆགས་
སྦྱང་ཕྱིར་ཤིན་ཏུ་སྤྲོས་བཅས་དང་མངལ་སྐྱེས་ཀྱི་བག་ཆགས་སྦྱང་ཕྱིར་སྤྲོས་བཅས། དྲོད་གཤེར་སྐྱེས་ཀྱི་བག་ཆགས་སྦྱང་ཕྱིར་སྤྲོས་མེད་དང༌།
རྫུས་སྐྱེས་ཀྱི་བག་ཆགས་སྦྱང་ཕྱིར་ཤིན་ཏུ་སྤྲོས་མེད་ལམ་གྱི་བསྐྱེད་རིམ་འདི་གསུངས་པ་ཡིན། དེས་ན་འདི་ལྟར་སྦྱང་བྱ་མ་དག་པ་གཞི་དུས་ཀྱི་སྐྱེ་
གནས་བཞིའི་བག་ཆགས་སྦྱང་པའི་ཕྱིར་དུ། སྦྱོང་བྱེད་བསྐྱེད་པ་མ་ཧཱ་ཡོ་གའི་ཐབས་བསྐྱེད་པའི་རིམ་པ་ལས་ཇི་ལྟར་གསུངས་པ་ལྟར་ཤིན་ཏུ་སྤྲོས་
པ་ཅན། སྤྲོས་པ་ཅན། སྤྲོས་པ་མེད་པ། ཤིན་ཏུ་སྤྲོས་མེད་བཞི་བསྟན། སྦྱོང་ཚུལ་ནི། རང་བཞིན་རྣམ་བཅུའམ་རྒྱུད་ཀྱི་དངོས་པོ་བཅུ་ལ་བརྟེན་
ནས་དག་རྫོགས་སྨིན་གསུམ་སྟེ། རིག་འཛིན་འཇིགས་མེད་གླིང་པས། སྣང་ཞེན་ལྷ་སྐུའི་ཕྱག་རྒྱར་རྫོགས། །སྒྲ་གྲགས་བདེ་ཆེན་སྔགས་སུ་དག །
དྲན་རྟོགས་འོད་གསལ་ཆོས་སྐུར་སྨིན། །ཞེས་གསུངས་པའི་གནད་ཚང་བའི་ཉམས་ལེན་གྱི་རིམ་པ་མཐར་ཕྱིན་ནས། ཕྱི་སྣང་བ་སྣོད་ཀྱི་འཇིག་
རྟེན་རྒྱ་ཆེ་བ། ནང་སྲིད་པ་བཅུད་ཀྱི་སེམས་ཅན་གྲངས་མང་བ། བར་གཡོ་བ་འདོད་ཡོན་རྣམ་ལྔ་བཀོད་ལེགས་པ། འདི་དག་ཐམས་ཅད་སྣང་བ་
ལྷ་ཡི་དཀྱིལ་འཁོར། སྒྲ་གྲགས་སྔགས་ཀྱི་དཀྱིལ་འཁོར། དྲན་རྟོག་ཐུགས་ཀྱི་དཀྱིལ་འཁོར་ཏེ། མདོར་ན་སྣོད་བཅུད་སྐུ་གསུང་ཐུགས་ཀྱི་དཀྱིལ་
༄༅། །འཁོར་གསུམ་དུ་ཤེས་ཤིང་བྱང་ཆུབ་ནས། སྦྱངས་འབྲས་རྣམ་སྨིན་རིག་འཛིན། ཚེ་དབང་རིག་འཛིན། ཕྱག་ཆེན་རིག་འཛིན། ལྷུན་གྲུབ་
རིག་འཛིན་ཏེ། རིག་འཛིན་རྣམ་བཞིའི་ས་ལ་མིག་འཕྲུལ་བཞིན་དུ་བགྲོད་ནུས་པ་རྒྱལ་སྲས་པདྨ་དང་བཱི་མ་ལ་ལྟ་བུར་འགྱུར་བར་ཤོག་ཅིག །
གསུམ་པ་ལུང་ཨ་ནུ་ཡོ་གའི་ཉམས་ལེན་ལ་དབང་འབྱོར་ནས་བདེ་སྟོང་གཉིས་མེད་ཀྱི་ངོ་བོར་སངས་རྒྱས་པར་སྨོན་པ་ནི། ལུང་ཨ་ནུ་ཡོ་གའི་ཉམསཾ་ལེན་མཐར་ཕྱིན་ནས། འཁོར་
འདས་ཀྱི་འཛིན་རྟོག་བདེ་སྟོང་གཉིས་སུ་མེད་པའི་ངོ་བོར་སངས་རྒྱས་ཏེ། འོག་མིན་སྟུག་པོ་བཀོད་པའི་ཞིང་ཁམས་ལ་དབང་བསྒྱུར་བར་ཤོག་ཅིག
ཅེས་པས་བསྟན། དེ་ལ་ཕ་རྒྱུད་མ་ཧཱ་ཡོ་ག མ་རྒྱུད་ཨ་ནུ་ཡོ་ག གཉིས་མེད་ཀྱི་རྒྱུད་ཨ་ཏི་ཡོ་ག་ཞེས་པའི་ནང་ཚན། མ་རྒྱུད་ལུང་ཨ་ནུ་ཡོ་གའི་
ལུགས་ལ། ཕྱི་དབྱིངས་སྐྱེ་བ་མེད་པ་དུས་གསུམ་རྒྱལ་བའི་ཐུགས་ཆོས་དབྱིངས་ཆེན་མོ་དང༌། ནང་དབྱིངས་རང་རིག་སྟོང་གསལ་བརྗོད་མེད་ཀྱི་
རིག་ཆ་རྗེན་པ་གཉིས་མཉམ་སྦྱོར་གཉིས་མེད་རྩལ་དུ་བཏོན་ནས་གྲོལ་ལམ་ལྟར་ན་རང་ལུས་ཐབས་ལྡན་དང༌། རྩ་རླུང་ཐིག་ལེ་ཐམས་ཅད་ཀྱི་
ཉམས་ལེན་མཐར་ཕྱིན་ནས། གཏུམ་མོའི་འབར་འཛག་གི་བྱེ་རྐྱེན་གྱི་རྩ་གསུམ་འཁོར་ལྔའི་མདུད་པ་གྲོལ་ནས་བཅུ་གཅིག་ཀུན་ཏུ་འོད་ཀྱི་ས་ལ་
འཁྱོལ་བ་དང༌། ཡང་ན་ཐབས་ལམ་ལ་བརྟེན་ནས་གཞན་ལུས་ཐབས་ལྡན་ལམ་དུ་བྱས་ཏེ། སྟེང་སྒོ་ཞི་རྡུལ་དང༌། འོག་སྒོ་ཁམས་གསུམ་རོལ་བའི་
ལམ་ལ་བརྟེན་ནས། ཡས་བབས་མས་སྟོན་གྱི་དགའ་བཞིའི་བདེ་བ་ཉམས་སུ་མྱོང་ནས། སྟོང་བཞིའི་ཡེ་ཤེས་མངོན་དུ་གྱུར་ཏེ་འཁོར་འདུས་ཀྱི་
༄༅། །འཛིན་རྟོག་སོགས་འཁྲུལ་བའི་སྣང་ཞེན་ཐམས་ཅད་འཁྲུལ་མེད་བདེ་སྟོང་གཉིས་སུ་མེད་པའི་ཡེ་ཤེས་ཁ་སྦྱོར་ཡན་ལག་བདུན་ལྡན་གྱི་ངོ་
བོར་སངས་རྒྱས་ཏེ། ངེས་པ་ལྔ་ལྡན་འོག་མིན་སྟུག་པོ་བཀོད་པའི་ཞིང་ཁམས་ལ་དབང་བསྒྱུར་བར་ཤོག་ཅིག ། བཞི་པ་རྫོགས་ཆེན་ཨ་ཏི་ཡོ་གའི་ལམ་ལ་
དབང་བསྒྱུར་ནས་ཚེ་འདིར་ཆོས་ཉིད་ཟད་སར་འཁྱོལ་བར་སྨོན་པ་ནི། རྫོགས་ཆེན་ཨ་ཏི་ཡོ་གའི་ཉམས་ལེན་མཐར་ཕྱིན་ནས། ཆོས་ཅན་གྱི་སྣང་བ་ཆོས་ཉིད་ཀྱི་ཀློང་
དུ་ཟད་ནས་གཞོན་ནུ་བུམ་སྐུར་གྲོལ་བ་རིག་འཛིན་དགའ་རབ་རྡོ་རྗེ་ལྟ་བུར་འགྱུར་བར་ཤོག་ཅིག ཅེས་པའི་བར་གྱིས་བསྟན། དེ་ཡང་བློས་བྱས་
ཡིད་དཔྱོད་ཀྱི་ལྟ་གྲུབ་ལས་འདས་པའི་རྩོལ་མེད་ཉེ་ལམ་ཐེག་མཆོག་འོད་གསལ་རྫོགས་པ་ཆེན་པོ་ཨ་ཏི་ཡོ་གའི་ཐེག་པ་ནི་ཐེག་དགུའི་ཡང་རྩེ་
འབྲས་བུའི་ཐེག་པ་གདོང་ལྔའི་དབང་པོ་སེངྒེས་ངར་སྐད་སྒྲོག་ཚེ་ལྟ་དམན་ཝ་སྐྱེས་ཚོགས་རྣམས་ཟིལ་གྱིས་གནོན་པ་ལྟ་བུའི་ཐེག་པའི་རྒྱལ་པོ།
རྒྱུད་སྡེ་ཐམས་ཅད་ཀྱི་སྙིང་ཕྱུང་བ་ལྟ་བུ། མན་ངག་ཐམས་ཅད་ཀྱི་བཅུད་བསྡུས་པ་ལྟ་བུ། གསུང་རབ་ཐམས་ཅད་ཀྱི་གནད་དྲིལ་བ་ལྟ་བུ་འདིའི་ཀ་
དག་ཁྲེགས་ཆོད་ཀྱི་ཅོག་བཞག་བཞི་དང་། ལྷུན་གྲུབ་ཐོད་བརྒལ་གྱི་སྣང་བཞིའི་ཡེ་ཤེས་ཀྱི་ཉམས་ལེན་མཐར་ཕྱིན་ནས། ཆོས་ཅན་གྱི་སྣང་བ་
ཐམས་ཅད། ཆོས་ཉིད་ཀུན་ཟླུམ་ཐིག་ལེ་ཉག་གཅིག་གི་ཀློང་དུ་ཟད་ནས། ཁྱད་ཆོས་དྲུག་ལྡན་གཞོན་ནུ་བུམ་སྐུར་གྲོལ་བ་རིག་འཛིན་དགའ་
རབ་རྡོ་རྗེ་ལྟ་བུར་འགྱུར་བར་ཤོག་ཅིག ༈ ལྔ་བ་ཞར་བྱུང་དུ་བྱང་ཆུབ་སེམས་དཔའ་མོས་སྤྱོད་ནས་བཟུང་སངས་རྒྱས་ཀྱི་བར་བྱང་ཆུབ་སེམས་དཔའ་རྣམས་ཀྱི་ཐུགས་བསྐྱེད་སྣ་ཚོགས་
༄༅། །དང་འབྲེལ་བའི་སྨོན་ལམ་ལ། སྤྱིར་བྱང་ཆུབ་སེམས་དཔའ་རྣམས་ཀྱི་ཐུན་མོང་གི་སྨོན་ལམ་དང༌། བྱེ་བྲག་ཏུ་བྱང་ཆུབ་སེམས་དཔའ་ས་མ་ཐོབ་པའི་གང་ཟག་དང་འབྲེལ་བའི་སྨོན་ལམ། བྱང་
ཆུབ་སེམས་དཔའ་ས་མཐོན་པོ་ན་གནས་པའི་གང་ཟག་གི་བློ་སྟོབས་ཆེན་པོས་གཞན་ཕན་གྱི་དོན་དུ་ལུས་སྲོག་གཏོང་ཐུབ་པའི་སྨོན་ལམ། སངས་རྒྱས་ནས་གཞན་དོན་དུ་རྟག་ཁྱབ་ལྷུན་གྲུབ་ཀྱི་འགྲོ་
དོན་ལ་སྨོན་པ་དང་བཞི་ལས། དང་པོ་ནི། མདོར་ན་བདག་གིས་བྱང་ཆུབ་ཀྱི་སྤྱོད་པ་ལ་བསླབ་པ་ནས་བཟུང་སྟེ་སྒོ་གསུམ་གྱི་བྱ་བ་ཅི་བགྱིས་པ་ཐམས་ཅད་ཕ་
མ་སེམས་ཅན་ཐམས་ཅད་ཀྱི་དོན་དུ་འགྱུར་བར་ཤོག་ཅིག ཅེས་པས་བསྟན་ཏེ། མདོར་ན་བདག་གིས་བྱང་ཆུབ་ཀྱི་སྤྱོད་པ་ལ་བསླབ་པ་ནས་
བཟུང་སྟེ་སྒོ་གསུམ་གྱི་བྱ་བ་ཅི་བགྱིས་པ་ཐམས་ཅད་དུ། རང་དོན་ཡིད་བྱེད་ཀྱི་བློ་ངན་གྱི་དྲི་མ་སྤུ་ཙམ་མ་འདྲེས་པར་གཞན་དོན་འབའ་ཞིག་ལྷུར་
ལེན་པའི་སྒོ་ནས། ཚད་མེད་རྣམ་བཞི་དང་། བདག་གཞན་མཉམ་བརྗེ། བདག་བས་གཞན་གཅེས་ཀྱི་བློ་རྒྱུད་ལ་སྐྱེས་ནས་བྱ་བ་གང་ཞིག་བསྒྲུབ་
ནའང་ཕ་མ་སེམས་ཅན་ཐམས་ཅད་ཀྱི་དོན་ཁོ་ན་ཉིད་དུ་འགྱུར་བར་ཤོག་ཅིག ༈ གཉིས་པ་བྱེ་བྲག་ཏུ་བྱང་ཆུབ་སེམས་དཔའ་ས་མ་ཐོབ་པའི་གང་ཟག་དང་འབྲེལ་བའི་
སྨོན་ལམ་ནི། དུས་དང་རྣམ་པ་ཐམས་ཅད་དུ་དམ་པའི་ཆོས་མ་ཡིན་པའི་འཇིག་རྟེན་མཐུན་འཇུག་གི་བསམ་པ་སྐད་ཅིག་མ་ཙམ་ཡང་སེམས་ལ་མི་སྐྱེ་
བར་ཤོག་ཅིག གལ་ཏེ་ལས་དང་བག་ཆགས་དབང་བཙན་པར་གྱུར་ནས། ཕྱིན་ཅི་ལོག་གི་བློ་སྐྱེས་ནའང་དེ་ཉིད་མི་འགྲུབ་པར་ཤོག་ཅིག ཅེས་
པས་བསྟན་ཏེ། དུས་དང་རྣམ་པ་ཐམས་ཅད་དུ་གཞན་ཕན་བྱང་ཆུབ་ཀྱི་སེམས་ཀྱིས་རྩིས་མ་ཟིན་པ་དམ་པའི་ཆོས་མ་ཡིན་པའི་གཞན། འཇིག་
༄༅། །རྟེན་མཐུན་འཇུག་གི་བསམ་པ་དང་འབྲེལ་བའི་རང་དང༌། རང་གི་ཁྱིམ་བཟའ་ཚང་དང་། གཉེན་ཉེ་དུ་ལྟ་བུའི་རང་གི་མཐུན་ཕྱོགས་རེ་
འགའ་བ་ལ་ཕྱོགས་ལྷུང་གི་དམིགས་ཀྱིས་བཀར་ནས། དེ་དག་བདེ་ཐབས་དང་སྐྱིད་ཐབས། དེ་དག་ལ་དམིགས་ནས་རྙེད་བཀུར་དང་། གྲགས་
བསྟོད་དང་། འཇིགས་སྐྱོབ་ཀྱི་ཀུན་སློང་། ལེགས་སྨོན་གྱིས་ཀུན་ནས་སློང་བའི་བསམ་པ། དེ་དག་ནི་བྱང་ཆུབ་སེམས་དང་འགལ་བའི་ཀུན་སློང་
ཡིན་པས། དེ་འདྲ་བའི་བསམ་པ་སྐད་ཅིག་མ་ཙམ་ཡང་སེམས་ལ་མི་སྐྱེ་བར་ཤོག་ཅིག དེ་བཞིན་དུ་བྱང་ཆུབ་སེམས་དཔའམ་ས་ཐོབ་པའི་གང་
ཟག་ཅིག་ཡིན་ཕྱིན། བྱང་ཆུབ་སེམས་ལ་དབང་འབྱོར་བའི་གང་ཟག་ཡིན་ཕྱིར། དེ་ལ་བྱང་ཆུབ་སྤྱོད་པའི་མི་མཐུན་པའི་ཕྱོགས་ཀྱིས་གོས་མི་སྲིད་
ནའང་། བྱང་སེམས་ས་མ་ཐོབ་པའི་གང་ཟག་ལ་འཁོར་བའི་སྐྱོན་གྱིས་གོས་པར་འགྱུར་སྲིད་པས་ན། བདག་ཅག་རྣམས་ལ་ས་དང་པོ་རབ་ཏུ་
དགའ་བ་མ་ཐོབ་པར་དུ་གལ་ཏེ་ལས་དང་བག་ཆགས་དབང་བཙན་པར་གྱུར་ནས། བྱང་ཆུབ་སེམས་ཀྱི་མི་མཐུན་ཕྱོགས་བདག་གཅེས་པར་
འཛིན་པ། གཞན་ཡལ་བར་འདོར་བློ་དང་། རང་དོན་ཡིད་བྱེད་ཀྱི་བློ་སོགས་ཕྱིན་ཅི་ལོག་གི་བློ་སྐྱེས་ནའང་སྲས་བཅས་རྒྱལ་བའི་ཐུགས་རྗེ་དང་
བྱིན་རླབས་ལ་བརྟེན་ནས། བསམ་སྦྱོར་ལོག་པའི་བྱ་བ་དེ་ཉིད་མི་འགྲུབ་པར་ཤོག་ཅིག ༈ གསུམ་པ་བྱང་ཆུབ་སེམས་དཔའ་ས་མཐོན་པོ་ན་གནས་པའི་གང་ཟག་གི་
བློ་སྟོབས་ཆེན་པོས་གཞན་ཕན་གྱི་དོན་དུ་ལུས་སྲོག་གཏོང་ཐུབ་པའི་སྨོན་ལམ་ནི། གཞན་དོན་དུ་འགྱུར་ན་ལུས་སྲོག་འདོར་བ་ལའང་ཉམས་ང་མེད་པར་གཞོན་ནུ་དོན་
༄༅། །འགྲུབ་ལྟ་བུར་འགྱུར་བར་ཤོག་ཅིག ཅེས་པས་བསྟན། བྱང་ཆུབ་སེམས་དཔའ་བདག་གཞན་མཉམ་བརྗེའི་བློ་རྒྱུད་ལ་སྐྱེས་པའི་མཚན་
གཞི་ནི། དཔེར་ན་གཞན་གྱི་སྡུག་བསྔལ་རང་ལ་དངོས་སུ་ལེན་ནུས་པ་བླ་མ་བྱམས་པའི་རྣལ་འབྱོར་ལྟ་བུ་དང༌། རང་གི་སྐུ་ཤ་བཅད་ནས་དངོས་
སུ་སྦྱིན་ཅིང་བྱམས་སྙིང་རྗེ་ལ་བརྟེན་ནས་སྟོང་ཉིད་རྟོགས་པ་བླ་མ་དྷརྨ་རཀྵི་ཏ་ལྟ་བུ་ཡིན། དེ་བཞིན་དུ་བྱང་ཆུབ་སེམས་དཔའ་གཞན་དོན་ཁུར་
འཁྱེར་གྱི་སྙིང་སྟོབས་དང་ལྡན་པའི་གང་ཟག་གིས། གཞན་སྡུག་བསྔལ་དྲག་པོས་གདུང་བའི་སེམས་ཅན་ཉམ་ཐག་གི་དོན་དུ་རང་ཉིད་དམྱལ་བའི་
མེ་ནང་དུ་བསྐལ་བའི་བར་དུ་གནས་དགོས་ཀྱང་གནས་ཐུབ་པ་ལྟ་བུའི་སྙིང་སྟོབས་དང་ལྡན་པས་ན། དེ་འདྲའི་བྱང་ཆུབ་སེམས་དཔའི་མགོ་དང་
ཡན་ལག་གི་སྦྱིན་པ་གཏོང་དགོས་ཀྱང་ངང་བ་པདྨས་བརྒྱན་པའི་མཚོ་ལ་ཞུགས་པ་ལྟ་བུ་དང༌། བྱིས་པ་སྐྱེད་མོས་ཚུལ་དུ་ཞུགས་པ་ལྟ་བུ། ཚ་བས་
གདུང་བའི་གླང་ཆེན་ཆུ་མཚོར་ཞུགས་པ་ལྟ་བུ་དགའ་སྤྲོའི་ངང་ནས་འཇུག་ཐུབ་པ་ཡིན། རང་ཅག་གིས་ཀྱང་དེ་ལྟར་བློ་སྦྱངས་ནས་སྨོན་ལམ་
འདེབས་དགོས་པས། སེམས་ཅན་གཞན་དོན་དུ་འགྱུར་ན་རང་གི་ལུས་དང་སྲོག་འདོར་བ་ལའང་ཉམས་ང་མེད་པར་བདག་ཅག་གི་སྟོན་པ་སློབ་
པ་ལམ་གྱི་གནས་སྐབས་ན་གཞོན་ནུ་དོན་འགྲུབ་ཀྱི་སྐྱེ་བ་བཞེས་དུས་ན་སྟག་མོ་མ་བུ་ལྔ་ལ་ལུས་ཀྱི་སྦྱིན་པ་བྱས་པ་ལྟ་བུར་འགྱུར་ནུས་པར་ཤོག་
ཅིག ༈ བཞི་པ་སངས་རྒྱས་ནས་གཞན་དོན་དུ་རྟག་ཁྱབ་ལྷུན་གྲུབ་ཀྱི་འགྲོ་དོན་ལ་སྨོན་པ་ནི། དོན་གཉིས་ལྷུན་གྲུབ་ཀྱི་ས་ལ་ཕྱིན་ནས་ཁམས་གསུམ་འཁོར་བའི་རྒྱ་མཚོ་
༄༅། །དོང་ནས་སྤྲུགས་ནུས་པ་སྟོབས་བཅུ་མི་འཇིགས་རྣམ་བཞིའི་རྩལ་ཅན་དུ་གྱུར་ཅིག ཅེས་པས་བསྟན་ཏེ། གོང་དུ་སྨོས་མ་ཐག་པ་ལྟ་བུའི་
ངེས་འབྱུང་གི་བསམ་པས་རྒྱུད་བསྐུལ། བྱང་ཆུབ་ཀྱི་སེམས་རིན་པོ་ཆེ་རྒྱུད་ལ་སྐྱེས། རྒྱས་སྲས་བྱང་ཆུབ་སེམས་དཔའི་སྤྱོད་པ་ལ་བསླབས། མདོ་
སྔགས་ཟུང་འཇུག་གི་ལྟ་བ་ཁྱད་པར་ཅན་རྟོགས། ལྟ་སྒོམ་སྤྱོད་གསུམ་ཡ་མ་བྲལ་བར་ཉམས་སུ་བླངས་བའི་མཐུ་ལ་བརྟེན་ནས། རང་དོན་ཆོས་སྐུ་
དང༌། གཞན་དོན་གཟུགས་སྐུ་སྟེ་དོན་གཉིས་ལྷུན་གྲུབ་རྫོགས་པའི་སངས་རྒྱས་ཀྱི་ས་ལ་ཕྱིན་ནས་ཁམས་གསུམ་འཁོར་བའི་སྡུག་བསྔལ་གྱི་རྒྱུ་
མཚོ་དོང་ནས་སྤྲུགས་ནུས་པའི་ནུས་མཐུ་དང་ལྡན་པ། སྟོབས་བཅུ་མི་འཇིགས་པ་རྣམ་པ་བཞི། མ་འདྲེས་པ་བཅོ་བརྒྱད། ཟག་མེད་མཁྱེན་པའི་
སྡེ་ཚན་ཉེར་ཅིག་བྱང་ཆུབ་ཕྱོགས་ཀྱི་ཆོས་སུམ་ཅུ་རྩ་བདུན་ལ་མངའ་དབང་འབྱོར་བའི་མཁྱེན་བརྩེ་ནུས་པའི་རྩལ་ཅན་དུ་གྱུར་ཅིག ༈ གསུམ་པ་ཐ་མར་
དགེ་བ་མཇུག་གི་དོན་ལ་གསུམ་སྟེ། སྲས་བཅས་རྒྱལ་བའི་མཐུན་འགྱུར་ཞལ་བཞེས་མཛད་པ། ཕྱི་ཕྱག་འཚལ་ནས་སྨོན་ལམ་འགྲུབ་པའི་གཟུངས་བརྗོད་པ། དགེ་བ་དཔང་བསྟོད་སྨོན་ལམ་མཐུ་
བསྐྱེད་སྡིག་པ་ཟིལ་གྱིས་གནོན་པར་སྨོན་པའོ། །དང་པོ་ནི། འདོད་པ་དང་བྲལ་བའི་སྨོན་ལམ་དེ་ལྟ་བུ་ཡོངས་སུ་འགྲུབ་པའི་མཐུན་འགྱུར་མཛད་པར་རྒྱལ་བ་སྲས་
བཅས་པ་རྣམས་ཀྱིས་ཞལ་གྱིས་བཞེས་པ་ཡིན་ནོ། །ཞེས་སོགས་ཀྱིས་བསྟན། གཉིས་པ་ནི། དྲང་སྲོང་བདེན་པར་སྨྲ་བ་རྣམས་ལ་ཕྱག་འཚལ་ལོ། །ཨོ་
དྷ་རེ་དྷ་རེ་བནྡྷ་དྷ་རེ་བནྡྷ་རེ་སྭཱ་ཧཱ། བར་གྱིས་བསྟན། གསུམ་པ་ནི། དགེ་བ་སྟོབས་ཆེ་བར་གྱུར་ཅིག སྨོན་ལམ་མཐུ་བཙན་པར་གྱུར་ཅིག སྡིག་པ་
༄༅། །འདག་སྐྱེན་པར་གྱུར་ཅིག ཛ་ཡཱ་ཛ་ཡཱ་སིདྡྷི་སིདྡྷི་ཕ་ལ་ཕ་ལ་འ་ཨ་ཧ་ཤ་ས་མ་ཡ། མ་མ་ཀོ་ལིང་ས་
མན། ཞེས་པའི་བར་གྱིས་བསྟན་ཏོ།།ཞེས་པའང་རིག་འཛིན་འཇིགས་མེད་གླིང་པའི་ཡང་སྤྲུལ་འཁྲུལ་བྲལ་སྐྱབས་རྗེ་ཐུབ་བསྟན་ཉི་
མའམ་གཟན་དཀར་རིན་པོ་ཆེས་འདི་འདྲ་ཞིག་འབྲི་དགོས་ཞེས་བཀའ་གསུང་ཡང་ཡང་སྤྱི་བོར་ཕེབས་པ་བཟློག་མ་ནུས་པར་མགོ་ལོག་ཁང་སར་
སྤྲུལ་བསྟན་མིང་པས་རང་ལོ་བདུན་ཅུའི་ཐོག་འཆོལ་གཏམ་དུ་བྲིས་པ་དགེའོ།། །།
༄༅། །རྗེ་བསྟན་པའི་དབང་ཕྱུག་གི་གསུང་འབུམ་རིན་པོ་ཆེའི་པར་བྱང་སྨོན་ཚིག་བཞུགས་སོ། །
༄༅། །ཨོཾ་སྭཱ་སྟི། ཟངས་མདོག་དཔལ་རིའི་གནས་དེ་ཞིང་གི་མཆོག །སྐྱེ་བར་སྨོན་པའི་འདུན་པ་ལམ་གྱི་མཆོག །
ཆགས་མེད་ཞི་བ་ཆེན་པོ་བདེ་བའི་མཆོག །ཐོབ་པའི་སྨོན་པ་བཟུང་པོ་སྤྱོད་པའི་མཆོག །ཆོས་ཉིད་རྟེན་ཅིང་འབྲེལ་བ་
དཔང་བྱས་ནས། །རྟོགས་མཆོག་བདེན་ཚིག་གྲུབ་པའི་རྣལ་འབྱོར་པས། །སྨོན་མེད་ལམ་མཆོག་རིག་པས་རྒྱས་འདེབས་
པ། །འཇམ་དཔལ་རྫོགས་པ་ཆེན་པོའི་སྨོན་ལམ་ཉིད། །འདི་ན་ཐུགས་བསྐྱེད་བདུད་རྩིའི་རོལ་མཚོ་ལས། །འདོད་
༄༅། །འབྱུང་གསུང་གི་ནོར་བུ་རིན་པོ་ཆེ། །བསིལ་ལྗོངས་བསོད་ནམས་དཔལ་དུ་ཉེར་ཁུགས་པ། །དེ་རིང་རྒྱལ་མཚན་གསར་བའི་རྩེ་མོར་བཀོད། །ཆོས་
ཚུལ་འདི་ཡི་ཕྲིན་ལས་ཉི་ཟླའི་འོད། །མི་ཉམས་ཕྱོགས་དུས་ཀུན་ཏུ་རབ་གྲགས་ཏེ། །མཐའ་མེད་འགྲོ་བློའི་མ་རིག་མུན་སེལ་ནས། །དགེ་ལེགས་སྣང་བས་ས་
གསུམ་ཁྱབ་གྱུར་ཅིག །ཅེས་པའང་བོད་རབ་བྱུང་བཅུ་བདུན་པའི་ཀུན་འཛིན་ཞེས་པ་ས་བྱི་ལོའི་ཆུ་སྟོད་ཟླ་བའི་ཡར་ཚེས་དགེ་བར་པེ་ཅིན་ལྷོ་ཕྱོགས་རང་གནས་སྨན་དྲི་འཐུལ་བའི་ལྡིང་ཁང་ནས་གཙང་རིགས་སྐལ་བཟང་རྣམ་འདྲེན་གྱི་ས་
གུས་པ་ཆེན་པོས་ཞུས་ཤིང་དག་པར་སྦྱར་ཏེ་པར་དུ་བསྐྲུན་པའི་ཤིས་སྨོན་དུ་བཀོད་པ་དགེ་ལེགས་འཕེལ། རྩིས་འཕྲུལ་ལག་རྩལ་པ་སྒོ་མེ་ཀུན་བཟང་ཚོགས་འཕེལ་ལོ། །
